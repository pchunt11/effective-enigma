यूक्रेन को लेकर अमेरिका और रूस के बीच जैसे-जैसे जुबानी हमले तेज़ हो रहे हैं, अंतराष्ट्रीय स्तर पर एक और बड़ा देश अपनी बात मज़बूती से रख रहा है, वो है चीन. चीन ने हाल ही में दोनों पक्षों को शांति बनाए रखने और शीत युद्ध वाली मानसिकता को ख़त्म करने की बात कही है. लेकिन ये भी साफ़ दिख रहा है कि वो रूस की चिंताओं के समर्थन में है. ज़ाहिर है कि चीन अपने पुराने सहयोगी रूस का साथ देगा. लेकिन वो ऐसा क्यों और कैसे कर रहा है, इसके पीछे एक लंबी कहानी है. पिछले हफ़्ते ही चीन के विदेश मंत्री वांग यी ने रूस की चिंताओं को ''जायज़'' बताया था. साथ ही ये भी कहा था कि इसे गंभीरता से लिया जाना चाहिए और इसका समाधान होना चाहिए.  वहीं सोमवार को संयुक्त राष्ट्र में चीन के राजदूत ने उस दावे को ख़ारिज़ कर दिया, जिसमें अमेरिका की तरफ़ से कहा जा रहा था कि रूस अंतरराष्ट्रीय शांति के लिए ख़तरा पैदा कर रहा है.  संयुक्त राष्ट्र सुरक्षा परिषद की बैठक बुलाने के लिए भी चीनी राजदूत ने अमेरिका की आलोचना की और इसे ''मेगाफ़ोन डिप्लोमेसी'' तक बता दिया.   कूटनीतिक बोलचाल में कहें तो यूक्रेन संकट पर चीन सतर्कता से अपना आधिकारिक स्टैंड ले रहा है. लेकिन यूक्रेन संकट को कवर कर रहे चीन के कुछ सरकारी मीडिया आउटलेट इसे अलग तरह से पेश कर रहे हैं.  ऐसे समय में जब चीन में पश्चिम विरोधी भावना बढ़ रही है, कुछ मीडिया आउटलेट यूक्रेन संकट को पश्चिम की एक और नाकामी के तौर पर पेश कर रहे हैं. उनके हिसाब से अमेरिका के नेतृत्व वाला नेटो, रूस और चीन जैसे देशों की संप्रभुता के ख़िलाफ़ काम कर रहा है. वो इन देशों की संप्रुभता की रक्षा के अधिकार का सम्मान नहीं कर रहा है. चीन के ग्लोबल टाइम्स अख़बार का दावा है कि रूस और चीन के बीच रिश्ते सबसे क़रीबी दौर में हैं और ये दोनों ऐसे डिफेंस पावर हैं जो ''वर्ल्ड ऑर्डर'' की रक्षा करते हैं.  वहीं चीन की सरकारी समाचार एजेंसी शिन्हुआ की एक रिपोर्ट में दावा किया गया है कि अमेरिका अपने घरेलू मुद्दों को भटकाने के लिए और यूरोप पर अपने दबदबे को फिर से बढ़ाने की कोशिश कर रहा है. ब्रुकिंग्स इंस्टीट्यूशन की पॉलिसी डायरेक्टर जेसिका ब्रांट का कहना है कि इसी तरह की बयानबाज़ी को ट्विटर पर कई भाषाओं में शेयर किया गया है.  वो ट्विटर जो चीन में बैन है. ये नज़रिया बनाने की कोशिश है कि अमेरिका और नेटो को दुनियाभर में किस तरीक़े से देखा जाए. ब्रांट बीबीसी से कहती हैं, ''मुझे लगता है कि इसका मक़सद अमेरिका की सॉफ्ट पावर को कमज़ोर करना, लिबरल इंस्टीट्यूशंस की विश्वसनीयता को धूमिल करना और स्वतंत्र मीडिया को बदनाम करना है.'' वो कहती हैं कि ये एक उदाहरण कि जब बात चीन के हित में हो तो बीजिंग कैसे यूक्रेन पर रूस की बात को और मज़बूत करता है. कुछ विशेषज्ञों का माना है कि शायद स्टालिन और माओ के दिनों से भी ज़्यादा क़रीबी इस वक़्त रूस और चीन के बीच है.  2014 का क्राइमिया संकट वो मौक़ा था जब रूस, चीन के और क़रीब होता चला गया. रूस उस वक़्त पूरी दुनिया से प्रतिबंधों की मार झेल रहा था, ऐसे वक़्त में चीन ने उसे आर्थिक और कूटनीतिक मदद दी थी. शुक्रवार से चीन में शीतकालीन ओलंपिक शुरू हुए हैं. इस मौके पर शी जिनपिंग के निमंत्रण पर व्लादीमिर पुतिन भी बीजिंग पहुँचे हैं.  दोनों के बीच एक बैठक भी रखी गई है, इसी के साथ पिछले दो साल में शी जिनपिंग से व्यक्तिगत तौर पर मिलने वाले पहले बड़े विदेशी नेता पुतिन होंगे. चीन के राष्ट्रपति विदेश दौरा नहीं कर रहे हैं, महामारी शुरू होने के बाद से अब तक उन्होंने कुछ ही विदेशी नेताओं से मुलाक़ात की है. रूस और चीन दोनों ही देशों के पश्चिम के साथ तनावपूर्ण संबंध हैं. टफ्ट्स यूनिवर्सिटी में अंतरराष्ट्रीय इतिहास के असिस्टेंट प्रोफ़ेसर क्रिस मिलर कहते हैं, ''अंतरराष्ट्रीय राजनीति में अमेरिका और यूरोप को पीछे धकेलने और ख़ुद के लिए बड़ी भूमिका तैयार करने में रूस और चीन दोनों का साझा हित है.'' संघर्ष बढ़ता है तो पश्चिम के देश रूस पर प्रतिबंध लगा सकते हैं, ऐसे में कुछ विशेषज्ञ मानते हैं कि चीन, रूस को आर्थिक मदद देगा. इस मदद में वैकल्पिक भुगतान व्यवस्था तैयार करना, रूस के बैंकों और फ़र्म को लोन देना और रूस से तेल की ख़रीद जैसी चीज़ें चीन कर सकता है. क्रिस मिलर कहते हैं कि इस तरह की सहायता में चीन को भी काफ़ी ख़र्च उठाना होगा. ऐसे में विशेषज्ञ मान रहे हैं कि ये एक वजह है कि फ़िलहाल के लिए चीन, रूस के बयानों का ही समर्थन करता दिख सकता है. मिलर कहते हैं,''चीन के लिए रूस की बयानबाज़ी का समर्थन कम लागत वाला क़दम है.'' यूक्रेन में अगर सैन्य संघर्ष होता है तो अमेरिका का ध्यान बँटेगा, इस लिहाज़ से ये चीन के लिए फ़ायदा ही है. लेकिन कुछ पर्यवेक्षक मानते हैं कि चीन युद्ध नहीं चाहता है.  जर्मन मार्शल फंड में एशिया प्रोग्राम की डायरेक्टर बोनी ग्लेसर का कहना है कि चीन इस वक़्त अमेरिका से अपने रिश्ते स्थिर करने की कोशिश में है. ऐसे वक़्त में अगर चीन ने रूस का अधिक समर्थन किया तो अमेरिका के साथ उसके रिश्ते और तनावपूर्ण हो जाएंगे. पॉलिटिकल साइंटिस्ट मिनक्सिन पेई हाल ही में कहा है कि चीन अगर रूस का पुरज़ोर समर्थन करता है तो यूरोपियन यूनियन इसका विरोध कर सकता है. यूरोपियन यूनियन, चीन का दूसरा सबसे बड़ा ट्रेडिंग पार्टनर है. प्रोफ़ेसर पेई का कहना है संभवत: इस वजह से ताइवान का समर्थन बढ़ सकता है. अमेरिका और साथ ही साथ दुनियाभर के चीनी समुदाय की नज़र यूक्रेन संकट पर है. ये लोग देखना चाह रहे हैं कि अमेरिका अपने सहयोगियों के लिए कितना वफ़ादार है.  कई लोग ये पूछ रहे हैं कि रूस अगर यूक्रेन पर हमला करता है तो अमेरिका सैन्य हस्तक्षेप करेगा, ऐसे में अगर चीन ताइवान पर अपने दावे के लिए ऐसा ही करता है तो अमेरिका का कदम क्या होगा?  ताइवान ख़ुद को स्वतंत्र राष्ट्र बताता है और अमेरिका को अपना सबसे बड़ा सहयोगी देश मानता है. वहीं चीन मानता है कि ताइवान उसका एक प्रांत है, जो फिर से चीन का हिस्सा बन जाएगा. एशिया में इस बात पर सवाल पर चिंता है कि क्या ताइवान के लिए अमेरिका, चीन के साथ युद्ध करेगा.  अमेरिका जानबूझकर ये साफ नहीं करता आया है कि हमले की स्थिति में वो असल में क्या करेगा. अमेरिका में एक क़ानून है, जिसके तहत उसे ताइवान की सुरक्षा में मदद करनी होगा लेकिन इसी के साथ अमेरिका चीन की वन चाइना पॉलिसी को भी मानता है.  वन चाइना पॉलिसी का मतलब उस नीति से है, जिसके मुताबिक़ 'चीन' नाम का एक ही राष्ट्र है और ताइवान अलग देश नहीं, बल्कि उसका प्रांत है. हालांकि, विशेषज्ञों का कहना है कि यूक्रेन और ताइवान दोनों की स्थिति और चिंताएं अलग-अलग है. वो कहते हैं कि अमेरिका का ताइवान के साथ कहीं गहरा और ऐतिहासिक संबंध है. अमेरिका ताइवान को एशिया के लिए वैचारिक, कूटनीतिक और सैन्य रणनीति की धुरी के तौर पर देखता है. ग्लेसर कहती हैं, "चीन रूस नहीं है, और ताइवान यूक्रेन नहीं है. यूक्रेन की तुलना में ताइवान पर अमेरिका का बहुत कुछ दांव पर लगा है.." (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
यूक्रेन पर रूस के आक्रमण की लगातार बढ़ती आशंकाओं के बीच अमेरिकी राष्ट्रपति जो बाइडन ने यूरोप में अतिरिक्त सेना भेजने का फ़ैसला लिया है. अमेरिकी रक्षा मंत्रालय पेंटागन ने ये जानकारी दी है. दो हज़ार सैनिकों को नॉर्थ कैरोलाइना के फ़ोर्ट ब्रैग से पोलैंड और जर्मनी भेजा जाएगा. जर्मनी में पहले से मौजूद एक हज़ार सैनिकों को रोमानिया भेजा जाएगा. रूस ने आक्रमण करने की किसी भी योजना से इंकार किया है, हालांकि यूक्रेन की सीमाओं पर एक लाख रूसी सैनिक तैनात किए गए हैं. रूस ने अमेरिका के सेना भेजने के फ़ैसले को "विनाशकारी" बताया है. यूक्रेन की सीमा पर रूसी सैनिकों के जमावड़े में हाल के वर्षों में कई गुना तेज़ी आई है. लेकिन पश्चिमी देशों की ओर से जितनी प्रतिक्रियाएं देखने को मिल रही हैं वो पहले नहीं मिलती थीं. बीबीसी ने यह पता लगाने की कोशिश की कि आख़िर अभी क्यों बढ़ा है यूक्रेन संकट. अमेरिका एक तरफ़ रूस के यूक्रेन पर आक्रमण की तारीख़ का पूर्वानुमान लगाते हुए कह रहा है कि ये फ़रवरी महीने के अंतिम दिनों में हो सकता है. लेकिन दूसरी ओर कीव (यूक्रेन की राजधानी) में यूक्रेन के अधिकारियों का कहना है कि उन्हें रूस से सटी सीमा पर स्थिति में कुछ भी नया नहीं दिख रहा है और वो पश्चिम के देशों से अभी नहीं घबराने की अपील कर रहे हैं. दोनेत्स्क पीपुल्स रिपब्लिक के स्व-घोषित रूसी समर्थकों और यूक्रेनी सेना के बीच संघर्ष बीते आठ वर्षों से चला आ रहा है. उन्होंने रूस के एक नए सैन्य अभियान की संभावना के बारे में बात की. ऐसे में ये जानना महत्वपूर्ण है कि रूस और यूक्रेन के बीच ताज़ा तनाव और संकट के पीछे की संभावनाएं क्या-क्या हैं. पहली संभावना -उत्तेजित करने की कोशिश रूसी अंतरराष्ट्रीय मामलों की परिषद के प्रमुख आंद्रेई कोर्तुनोव ने बीबीसी को बताया, "पुतिन वाक़ई यूक्रेन में एक सैन्य अभियान शुरू करना चाहते हैं, ये हमें सबसे अंत में पता चलेगा. मुझे यक़ीन नहीं है कि वे यूक्रेन पर आक्रमण करने जा रहे हैं." अगर हम 2014-15 की घटनाओं को याद करें हैं तो क्राइमिया पर क़ब्ज़ा करने के रूसी ऑपरेशन और डोनबास में रूसी समर्थकों से जुड़े ऑपरेशन दोनों ही अचानक शुरू हुए थे. तब यूक्रेन की सीमा पर रूसी सैनिकों के जमावड़े के बारे में कोई जानकारी नहीं थी या फिर वे उस संघर्ष के शुरू होने के बाद दिखाई दिए थे. बीते वर्ष अक्तूबर (2021) में पूरी स्थिति एक अलग ही परिदृश्य में शुरू हुई. यूक्रेन की सीमा पर रूसी सैनिकों की तैनाती की सूचना सबसे पहले वॉशिंगटन पोस्ट में रिपोर्ट की गई. कुछ दिनों बाद, पॉलिटिको और ब्लूमबर्ग ने अपनी रिपोर्ट में एक सैटेलाइट इमेज को छापा और दावा किया कि यूक्रेन से सटी सीमा में रूस सोवियत संघ के दौर के बाद के सबसे बड़े सैन्य जमावड़े और उपकरणों की तैनाती कर रहा है. हालांकि दिसंबर की शुरुआत में, यूक्रेन के अधिकारियों और सेना ने अपने बयानों में इस बात पर ज़ोर दिया कि वो अपनी सीमा पर 2016 या 2018 जैसी गतिविधियां नहीं देख रहे हैं. जनवरी में यूक्रेन के नेशनल सिक्योरिटी ऐंड डिफ़ेंस काउंसिल के सचिव ओलेक्सी डैनिलोव ने कहा, "सैनिकों का जमावड़ा और रूसी सीमा में अभ्यास किया जाना काफ़ी समय से यूक्रेन के लिए न्यूज़ नहीं बल्कि रोज़मर्रा की ज़िंदगी जैसा है." रूस के आधिकारिक प्रतिनिधि पश्चिम पर यूक्रेन को भड़काने का आरोप लगाते हैं. संयुक्त राष्ट्र में रूस के स्थायी प्रतिनिधि वसीली नेबेंज़्या कहते हैं, "लगता है कि वो ऐसा चाहते हैं और इसके होने का इंतज़ार कर रहे हैं. जैसे कि अनुमानों को हक़ीक़त में बदलने की कवायद हो रही है. हम लगातार इसका खंडन कर रहे हैं और यूक्रेन पर किसी भी तरह से सुनियोजित आक्रमण की बात हमारी किसी भी जानी मानी हस्ती के ज़ुबान से नहीं सुनी गई है." विश्लेषक कोर्तुनोव का मानना है कि ये संकट जितना अधिक समय तक रहेगा दोनों देशों के बीच वास्तिक सैन्य संघर्ष की संभावना उतनी ही कम होगी. वे ज़ोर देकर कहते हैं कि युद्ध रूस के लिए लाभकारी नहीं है और वो यूक्रेन में बड़े पैमाने पर सैन्य अभियान को लेकर उत्सुक नहीं दिखता है एक और मुद्दा पश्चिम के साथ टकराव का है. जानकारों के मुताबिक़, पुतिन का मानना है कि पश्चिम ने 90 के दशक में रूस की कमज़ोरी का फ़ायदा उठाया, रूस के साथ ग़लत व्यवहार किया गया, उसे वो नहीं मिला जिसका वो हक़दार था और अब वो उस स्थिति को बदलना चाहता है. कोर्तुनोव ने समझाया, "पुतिन का तर्क बिल्कुल सरल है, अब शक्ति संतुलन की धुरी बदल गई है, अब पूरी दुनिया का झुकाव पश्चिम की ओर नहीं है, और आपको हमारी बात सुननी होगी और हमारी चिंताओं को गंभीरता से लेना होगा." दूसरी संभावना - रूस का ये मानना कि कोशिश करने पर मिलती है सफलता पश्चिम में विश्लेषक तर्कों को थोड़ा अलग तरीक़े से जोड़ते हैं. कई इस तथ्य पर ग़ौर फ़रमाते हैं कि यूक्रेन की सीमा से रूसी सैनिकों के जमावड़े में पहली बड़ी गिरावट बीते वर्ष वसंत में हुई थी. कुछ महीने बाद पुतिन ने एक लेख में रूस-विरोधी योजनाओं का उल्लेख किया था, उनकी राय में पश्चिम के देश यूक्रेन की धरती पर ऐसा करने की कोशिश कर रहे हैं. रॉयल इंस्टीट्यूट ऑफ़ इंटरनेशनल अफ़ेयर्स में विशेषज्ञ जॉन लोव कहते हैं, "शायद ये समझते हुए पुतिन शतरंज की बिसात पर अपनी चाल की भांति ख़ुद को व्यवस्थित करते हुए अपने अवसर का इंतज़ार कर रहे हैं." वे कहते हैं कि ठीक इस तरह का अवसर 2021 के अंत में उन्हें मिल गया. यूक्रेन में वर्तमान स्थिति को लेकर रूस थक गया लगता है. पुतिन को लगता है कि यूक्रेन के साथ कंधे से कंधा मिलाने की चाह उतनी मज़बूत नहीं हो सकती जितनी 2014 में थी. जर्मनी में सरकार नई है और वो अभी माहौल को समझने में ही लगी है. वहां रूस के साथ संबंधों को लेकर कैसे आगे बढ़ा जाए, इस पर एक मत नहीं है. जैसा कि रूस में कहा जाता है कि आप एक क़दम आगे बढ़ाएं और फिर प्रतिक्रियाएं देखें. सैन्य विश्लेषक रॉब ली कहते हैं कि यूक्रेन और तुर्की के बीच सफल सैन्य सहयोग भी इसका एक कारण हो सकता है. यूक्रेन ने तुर्की से कई दर्जन बैराकटार टीबी2 ड्रोन ख़रीदे हैं जिसने दोनेत्स्क पीपुल्स रिपब्लिक के स्व-घोषित रूसी समर्थकों पर अक्तूबर में सफल हमला किया था. ये ड्रोन नार्गोनो-काराबाख़ युद्ध के दौरान बहुत कारगर साबित हुए थे.  एक्सपर्ट का मानना है कि तुर्की के ड्रोन वास्तव में यूक्रेन और रूस के बीच शक्ति संतुलन को प्रभावित तो नहीं करते, लेकिन डोनबास में रूस के समर्थक विद्रोहियों और यूक्रेनी सैनिकों के बीच शक्ति संतुलन को महत्वपूर्ण तरीक़े से बदलते हैं. लिहाज़ा यह निश्चित ही रूस को कार्रवाई करने के लिए उकसा सकता है. रूस के नज़रिए से देखें तो बैराकटार के हमले और एचएमएस डिफ़ेंडर एक सार्वजनिक शर्मिंदगी और रूस को चुनौती देने जैसा है. ख़ासकर सीमा पर सैनिकों के जमावड़े और बाइडन के साथ बैठक को लेकर हुए प्रचार को देखते हुए. यह आश्चर्य की बात नहीं है कि रूस ने अपने नज़रिए को बदलने का फ़ैसला लिया है. ली कहते हैं, "मौजूदा स्थिति रूस को स्वीकार नहीं है, और वो ये देख पा रहा है कि वर्तमान घटनाक्रम उसकी स्थिति को कमज़ोर बना रहा है. वसंत के समय में रूस ने सैनिकों को कम करने की जो कवायद की थी उससे यूक्रेन ने अपनी सेना का आधुनिकीकरण नहीं रोका, न ही यूक्रेन के लिए नेटो देशों के समर्थन में कमी आई और न ही यूक्रेनी राष्ट्रपति वोलोदिमीर ज़ेलेंस्की की रूस विरोधी नीति में."  उनका मानना है कि रूस ने इसके बाद सैन्य जमावड़े को कम करने की बजाय आक्रामक तरीक़े से अपने क़दम आगे बढ़ाने का फ़ैसला लिया.  किंग्स कॉलेज लंदन के एक्सपर्ट एलेक्ज़ेंडर क्लार्कसन कहते हैं, "पुतिन को दोनों देशों के बीच मौजूदा तनाव से फ़ायदा ही होगा, वो कई महीनों तक इस स्थिति को बनाए रख सकते हैं, यानी बड़ी संख्या में सैनिकों को यूक्रेन की सीमा पर बनाए रख सकते हैं. इससे यूक्रेन के पश्चिमी और यूरोपीय समर्थक भी थकने लगेंगे. इससे यूक्रेन में स्थिरता आएगी. फिर या तो वो तेज़ प्रहार करेंगे या प्रस्ताव देंगे या शायद दोनों ही करेंगे." तीसरी संभावना: युद्ध करेगा भविष्य का निर्धारण इतिहासकारों ने पहले ही इस ओर इशारा किया था कि यूक्रेन के बारे में पुतिन के सार्वजनिक बयान में पहले ही कई ऐतिहासिक ग़लतियां और जोड़तोड़ हैं. वहीं पश्चिम के कुछ विश्लेषक भी मानते हैं कि कीव और डोनबास में वर्तमान स्थिति को लेकर रूस के विश्लेषण में ग़लतियां हो सकती हैं. पुतिन, रूस, फ़ेडरल सीक्योरिटी सर्विस यानी एफ़एसबी और जीआरयू यानी इंटेलिजेंस सर्विस के डायनामिक्स को नहीं समझते. वो कहते हैं कि यूक्रेनी रूस की दुनिया से जुड़ना चाहते हैं, लेकिन यूक्रेन के पश्चिम समर्थक फ़ासीवादी उसे विफल कर रहे हैं जानकारों का मानना है कि इसी वजह से रूस, यूक्रेन के क्षेत्र में बड़े पैमाने पर सैन्य अभियान को शुरू कर सकता है कुज़ियो कहते हैं, "रूस ये मानता है कि अगर उसने यूक्रेन पर हमला किया तो उसकी सेना का वहां (यूक्रेन में) मुक्ति दिलाने वाले के तौर पर स्वागत किया जाएगा. और इसी वजह से वो वहां रूस समर्थक कठपुतली शासन स्थापित करना चाहते हैं और लोगों की राय को अनदेखा करना चाहते हैं." रिटायर्ड ब्रिटिश राजनयिक इयॉन बॉण्ड इस बात से सहमत हैं कि रूस, यूक्रेन के अधिकांश लोगों की भावनाओं को ग़लत समझता है. उनका मानना है कि यूक्रेन पर हमला करने की रूस की योजना वास्तविक हो सकती है. वो कहते हैं, ''मुझे लगता है कि फ़िलहाल पुतिन ने पश्चिम से ऐसा कुछ नहीं सुना है जिससे उन्हें लगे कि यूक्रेन पर हमला करना संभावित फ़ायदे से बढ़कर है. वो इसे रूसी और यूक्रेनी लोगों को एक करने के अवसर के रूप में देखते हैं, भले ही यूक्रेन के लोग इसके विषय में कुछ और ही क्यों न सोचते हों. और यह भी बहुत हद तक संभव है कि वो ये भी सोचते हों कि महज़ यूरोप को भेजे जा रहे गैस में कटौती कर देने मात्र से ही पश्चिम के देश पीछे हट जाएंगे और कोई भी प्रतिरोध नहीं करेंगे." रिटायर्ड राजनयिक कहते हैं, "एक परिदृष्य ये होगा कि रूस की सेना कीव तक पहुंचेगी और रूस की आबादी कीव को तथाकथित "नाज़ियों से मुक्ति दिलाने" और डोनबास के क्षेत्र के कुछ और किलोमीटर क्षेत्र पर क़ब्ज़ा करने का जश्न मनाएगी. और अगर वहां की सत्ता पर क़ाबिज़ हुए तो यूक्रेन की सेना बिना किसी लीडर के रह जाएगी. बिना किसी नेतृत्व के. लिहाज़ा उन्हें दबाना आसान होगा."  बॉण्ड का मानना है कि पश्चिम के पूर्वानुमानों पर संयम बरतने की बात करने वाले यूक्रेन के अधिकारियों के अपने कारण हो सकते हैं. वो कहते हैं, "ज़ेलेंस्की अभी रूस को ख़तरा नहीं बता रहे हैं, शायद इसलिए कि वो किसी तरह के दहशत का बीज नहीं बोना चाहते हैं और शायद उन्होंने सैन्य और आम जनों की तैयारियों पर समुचित ध्यान न दिया हो." हालांकि, अधिकतर विश्लेषक इस बात से सहमत हैं कि रूस की शुरुआती योजना चाहे जो भी हो, जैसे-जैसे चीज़ें आगे बढ़ेंगी वो योजना भी समय और परिस्थिति के मुताबिक़ बदलती जाएगी. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
कुछ इसे रूस के राष्ट्रपति व्लादिमीर पुतिन की सनक मानते हैं तो दूसरों का कहना है कि यह एक तरह से नए शीत युद्ध की तरफ़ बढ़ने का प्रयास है. रूस और यूक्रेन के बीच तनाव ने दुनिया भर के उन विदेश मंत्रालयों में बेचैनी पैदा कर दी है जो खुले तौर पर इन दो देशों के बीच संभावित युद्ध की बात कर रहे हैं. यूक्रेन की सीमा पर रूस ने एक लाख से अधिक सैनिकों की तैनाती कर दी है, हालांकि अभी भी वो इस बात से इनकार कर रहा है कि उसकी योजना सैन्य हमले की है. लेकिन रूस ने नेटो को अपनी सुरक्षा मांगों की एक लिस्ट भेजी है. रूस के राष्ट्रपति व्लादिमीर पुतिन ने 'नेटो पर क्षेत्रीय सुरक्षा को नज़रअंदाज़ करने का' खुलेआम आरोप लगाते हुए कहा कि दूसरी बातों के अलावा नेटो यूक्रेन और सोवियत संघ के पूर्व घटक दशों को इस संगठन का सदस्य बनने से रोके. रूस ऐसा इसलिए चाहता है ताकि सोवियत संघ के विघटन के बाद से उस गठबंधन में शामिल होने वाले देशों के सैनिकों और उनसे मिलने वाले हथियारों की हद तय हो सके. इसके साथ ही उसने पूर्वी यूरोप के देशों में 1997 के बाद स्थापित बुनियादी ढांचे को भी हटाने की मांग की. इंटरनेशनल फ़ॉरेनसाइट ऐंड एनालिसिस फ़र्म जियोपॉलिटिकल फ़्यूचर्स के संस्थापक जॉर्ज फ़्राइडमैन रूस की मांग को संक्षेप में बताते हैं, "वास्तव में वो ठीक वैसा ही चाहते हैं जैसा शीत युद्ध के दौरान पूर्वी यूरोप की सीमाएं थीं." यूक्रेन पर रूस के ख़तरे को लेकर लगातार बोल रहे अमेरिका ने पूर्वी यूरोप में भेजने के लिए अपने 8,500 सैनिकों को अलर्ट पर रखा है, उसने काला सागर में अपने युद्ध पोत भेजे हैं. साथ ही उसने यूक्रेन की राजधानी कीव में अपने राजनयिकों के रिश्तेदारों को निकालने का आदेश भी दिया है.  इसके विपरीत, यूक्रेन के राष्ट्रपति वोलोदिमीर ज़ेलेंस्की ने पश्चिमी देशों से अपील की है कि यूक्रेन की सीमा पर रूसी सैनिकों की मौजूदगी के बीच वे युद्ध को लेकर दहशत न पैदा करें. उन्होंने यह भी कहा है कि यह संकट क्राइमिया पर रूसी आक्रमण और पूर्वी यूक्रेन के डोनबास इलाके में रूसी समर्थकों के क़ब्ज़े के साथ शुरू हुआ था, जहां 2014 में क़रीब 14 हज़ार  लोग मारे गए थे. इसके बाद रूस के ख़िलाफ़ प्रतिबंध लगाए गए थे और पश्चिम के साथ इसके अलगाव को और बल मिला था. इन सब के बीच यह समझना ज़रूरी है कि आखिर रूस के लिए यूक्रेन इतना महत्वपूर्ण क्यों है. इसके पीछे तीन वजहें सबसे अहम हैं. वर्जीनिया में टेक यूनिवर्सिटी में इंटरनेशनल रिलेशन के प्रोफ़ेसर जेरॉल्ड टॉल कहते हैं, "जो नीति रूस अभी अपना रहा है वो इसलिए है कि वो अपने देश की सीमा के क़रीब एक ख़तरनाक सैन्य गठबंधन का प्लेटफ़ॉर्म बनते देख रहा है. वह यूक्रेन को नेटो सदस्य बनने से रोकने की पूरी कोशिश कर रहा है ताकि उसे उसके सदस्य देशों से मिसाइल और सैनिक न मिल सकें." जियोपॉलिटल फ़्यूचर्स के जॉर्ज फ़्राइडमैन बताते हैं कि 1812 में नेपोलियन के आक्रमण के समय से ही यूक्रेन के इलाके ने रूस के लिए एक बफ़र ज़ोन के रूप में काम किया है. वे कहते हैं, "यूक्रेन रूस की पश्चिमी सीमा पर है. जब उस पर दूसरे विश्व युद्ध के दौरान पश्चिम से हमला हुआ था तब ये यूक्रेन का ही क्षेत्र था जहां से उसने अपनी रक्षा की थी. वहां से रूस की राजधानी मास्को 1,000 मील (यानी 1,600 किलोमीटर) है. अगर यूक्रेन नेटो के हाथों में चला जाता है तो मॉस्को महज़ 400 मील (640 किलोमीटर) दूर ही रह जाएगा. तो यूक्रेन वो सिक्युरिटी ज़ोन है जिसे वो हर हाल में अपना पास चाहते हैं क्योंकि इसने नेपोलियन के बाद से रूस को बचाया है." टॉल इशारा करते हैं कि रूस में ये धारणा है कि वो दुश्मनों के एक गठबंधन से घिरा है, जो इस महाशक्ति के लिए चिंता का विषय है. इस संकट की शुरुआत के बाद रूसी उप विदेश मंत्री ने 1962 के मिसाइल संकट का उल्लेख किया था, और बाद में रूस ने यह टिप्पणी भी की थी कि वो क्यूबा और वेनेज़ुएला में सैन्य बलों की तैनाती कर सकता है. टॉल कहते हैं, "उन्होंने ऐसा इस बात पर ज़ोर डालने के लिए किया कि अमेरिका का अपना मुनरो डॉक्ट्रिन है, उसकी अपने देश के ईर्दगिर्द शुत्र ताक़तों की उपस्थिति को लेकर चिंताएं हैं, लिहाज़ा रूस का ऐसा कहना एक जायज़ बात है." 12 जुलाई 2021 को यूक्रेन के साथ संबंधों पर अपने एक विस्तृत लेख में व्लादिमीर पुतिन ने लिखा कि उनका पड़ोसी देश एक ख़तरनाक खेल में पड़ रहा है, वो यूरोप और रूस के बीच एक बाधा बन रहा है. पुतिन न केवल सुरक्षा और इस क्षेत्र की राजनीति की बात कर रहे थे बल्कि उनका इशारा यहां की ऐतिहासिक, धार्मिक और सांस्कृतिक संबंध की ओर भी था, जिससे रूस और यूक्रेन दोनों का संबंध है. उन्होंने इस पर विस्तार से लिखा. राष्ट्रपति ने अन्य बातों के अलावा ये भी लिखा कि बेलारूस, रूस और यूक्रेन के पूर्वज एक समान थे. रूस और यूक्रेन के लोग एक समान हैं इस पर बहस के लिए उन्होंने कई ऐतिहासिक अहम बातों के बारे में लिखा. टॉल बताते हैं कि उनके इस विचार में इतिहास, संस्कृति और पहचान को लेकर कई चीज़ें थीं. वे कहते हैं कि रूस यूक्रेन को केवल एक अन्य देश के रूप में नहीं देखता है. उसका दृष्टिकोण यूक्रेन को बहु स्लाविक राष्ट्र मानता है. साथ ही वो इसे रूस का दिल भी मानता है. यूक्रेन को लेकर यह रूस का एक बहुत ही शक्तिशाली नज़रिया है जो उसकी मूल पहचान में निहित है. वे कहते हैं, "जब यूक्रेन एक देश के रूप में ख़ुद की पहचान रूस के विरोधी के रूप में करता है तो वहां (रूस में) बहुत तीव्र भावनाएं पैदा होती हैं. रूस में इसे लेकर बहुत गुस्सा और निराशा होती है, जैसा कि एक भाई के विश्वासघात करने से पैदा होती है." जॉर्ज फ़्राइडमैन सांस्कृतिक या ऐतिहासिक रूप से यूक्रेन के महत्व को नकारते हुए कहते हैं कि रूस की मुख्य चिंता उसकी अपनी भू-राजनीतिक स्थिति की वजह से है. वे कहते हैं, "हां, वो इतिहास साझा करते हैं. ऐतिहासिक रूप से यूक्रेनियों पर रूसियों का अत्याचार रहा है. सोवियत संघ के दौर में वहां एक भयंकर अकाल पड़ा था तब लाखों की संख्या में लोगों की मौत हुई थी, और ये तब हुआ था जब रूस वहां उगाए जाने वाले अनाज को निर्यात करना चाहता था. ऐसे में रूसी और यूक्रेनी लोगों के बीच एकता की बात कोरी बकवास है." यूरोपियन काउंसिल ऑन फ़ॉरेन अफ़ेयर्स के विश्लेषक कादरी लीक ने पिछले साल अपने एक इंटरव्यू में बीबीसी को बताया था कि यूक्रेन के मुद्दे पर रूसी राष्ट्रपति पुतिन की निजी भावनाएं जुड़ी हुई हैं. लीक ने कहा था कि शायद यही वजह है कि यूक्रेन पर, रूसी नीति कई बार तर्कसंगत नहीं लगती.जेरार्ड टॉल बताते हैं कि पुतिन ने यूक्रेन में कई बार रूस की हिमायत वाले नेताओं को सत्ता में लाने की कोशिशें की थीं, लेकिन वे असफल रहे.जेरार्ड टॉल कहते हैं, "एक आम तर्क ये है कि पुतिन अरसे से इस मुद्दे से जूझते रहे हैं और अब उन्हें लगता है कि ये अधूरा काम उनकी विरासत बन जाएगा इसलिए इसे हमेशा-हमेशा के लिए 'फ़िक्स' करना ज़रूरी है." उन्होंने कहा, "पुतिन का मानना ​​​​है कि पश्चिमी देशों ने यूक्रेन को एक रूस विरोधी मंच बना दिया है और इस समस्या का हल ज़रूरी है."  लेकिन टॉल, कादरी लीक की तरह, यूक्रेन के संकट का एक जज़्बाती नज़रिए से विश्लेषण करना जोख़िम भरा मानते हैं. वे कहते हैं, "बहुत से विशेषज्ञ यही करते हैं. मुझे लगता है कि ये एक ख़रनाक दृष्टिकोण है. ये नज़रिया सारे संकट को पुतिन की नाराज़गी और ग़ुस्से तक सीमित कर देता है. हम पुतिन को पागल समझने लगते हैं जो तर्कहीन फ़ैसले करत हैं. मुझे लगता है कि ये एक ग़लती है. पुतिन की भावनाएं वास्तविक हैं और रूस की भू-राजनीतिक संस्कृति का हिस्सा हैं. इसलिए रूस के किसी भी नेता को इस समस्या से निपटना होगा." जानकार ये भी मानते हैं कि पुतिन की नीतियों का उनके माज़ी में केजीबी का जासूस होने से कोई ताल्लुक़ नहीं है. ये ज़रूर है कि रूस में पुतिन से बाद का नेतृत्व बेशक इसे अलग दृष्टि से देखेगा.  लेकिन टॉल साफ़ कहते हैं कि ''यूक्रेन पर रूसी जज़्बात असली हैं और हम ये क़तई नहीं कह सकते हैं कि ये महज़ पुतिन के व्यक्तित्व का हिस्सा हैं.'' (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
कुछ इसे रूस के राष्ट्रपति व्लादिमीर पुतिन की सनक मानते हैं तो दूसरों का कहना है कि यह एक तरह से नए शीत युद्ध की तरफ़ बढ़ने का प्रयास है. रूस और यूक्रेन के बीच तनाव ने दुनिया भर के उन विदेश मंत्रालयों में बेचैनी पैदा कर दी है जो खुले तौर पर इन दो देशों के बीच संभावित युद्ध की बात कर रहे हैं. यूक्रेन की सीमा पर रूस ने एक लाख से अधिक सैनिकों की तैनाती कर दी है, हालांकि अभी भी वो इस बात से इनकार कर रहा है कि उसकी योजना सैन्य हमले की है. लेकिन रूस ने नेटो को अपनी सुरक्षा मांगों की एक लिस्ट भेजी है. रूस के राष्ट्रपति व्लादिमीर पुतिन ने 'नेटो पर क्षेत्रीय सुरक्षा को नज़रअंदाज़ करने का' खुलेआम आरोप लगाते हुए कहा कि दूसरी बातों के अलावा नेटो यूक्रेन और सोवियत संघ के पूर्व घटक दशों को इस संगठन का सदस्य बनने से रोके. रूस ऐसा इसलिए चाहता है ताकि सोवियत संघ के विघटन के बाद से उस गठबंधन में शामिल होने वाले देशों के सैनिकों और उनसे मिलने वाले हथियारों की हद तय हो सके. इसके साथ ही उसने पूर्वी यूरोप के देशों में 1997 के बाद स्थापित बुनियादी ढांचे को भी हटाने की मांग की. इंटरनेशनल फ़ॉरेनसाइट ऐंड एनालिसिस फ़र्म जियोपॉलिटिकल फ़्यूचर्स के संस्थापक जॉर्ज फ़्राइडमैन रूस की मांग को संक्षेप में बताते हैं, "वास्तव में वो ठीक वैसा ही चाहते हैं जैसा शीत युद्ध के दौरान पूर्वी यूरोप की सीमाएं थीं." यूक्रेन पर रूस के ख़तरे को लेकर लगातार बोल रहे अमेरिका ने पूर्वी यूरोप में भेजने के लिए अपने 8,500 सैनिकों को अलर्ट पर रखा है, उसने काला सागर में अपने युद्ध पोत भेजे हैं. साथ ही उसने यूक्रेन की राजधानी कीव में अपने राजनयिकों के रिश्तेदारों को निकालने का आदेश भी दिया है.  इसके विपरीत, यूक्रेन के राष्ट्रपति वोलोदिमीर ज़ेलेंस्की ने पश्चिमी देशों से अपील की है कि यूक्रेन की सीमा पर रूसी सैनिकों की मौजूदगी के बीच वे युद्ध को लेकर दहशत न पैदा करें. उन्होंने यह भी कहा है कि यह संकट क्राइमिया पर रूसी आक्रमण और पूर्वी यूक्रेन के डोनबास इलाके में रूसी समर्थकों के क़ब्ज़े के साथ शुरू हुआ था, जहां 2014 में क़रीब 14 हज़ार  लोग मारे गए थे. इसके बाद रूस के ख़िलाफ़ प्रतिबंध लगाए गए थे और पश्चिम के साथ इसके अलगाव को और बल मिला था. इन सब के बीच यह समझना ज़रूरी है कि आखिर रूस के लिए यूक्रेन इतना महत्वपूर्ण क्यों है. इसके पीछे तीन वजहें सबसे अहम हैं. वर्जीनिया में टेक यूनिवर्सिटी में इंटरनेशनल रिलेशन के प्रोफ़ेसर जेरॉल्ड टॉल कहते हैं, "जो नीति रूस अभी अपना रहा है वो इसलिए है कि वो अपने देश की सीमा के क़रीब एक ख़तरनाक सैन्य गठबंधन का प्लेटफ़ॉर्म बनते देख रहा है. वह यूक्रेन को नेटो सदस्य बनने से रोकने की पूरी कोशिश कर रहा है ताकि उसे उसके सदस्य देशों से मिसाइल और सैनिक न मिल सकें." जियोपॉलिटल फ़्यूचर्स के जॉर्ज फ़्राइडमैन बताते हैं कि 1812 में नेपोलियन के आक्रमण के समय से ही यूक्रेन के इलाके ने रूस के लिए एक बफ़र ज़ोन के रूप में काम किया है. वे कहते हैं, "यूक्रेन रूस की पश्चिमी सीमा पर है. जब उस पर दूसरे विश्व युद्ध के दौरान पश्चिम से हमला हुआ था तब ये यूक्रेन का ही क्षेत्र था जहां से उसने अपनी रक्षा की थी. वहां से रूस की राजधानी मास्को 1,000 मील (यानी 1,600 किलोमीटर) है. अगर यूक्रेन नेटो के हाथों में चला जाता है तो मॉस्को महज़ 400 मील (640 किलोमीटर) दूर ही रह जाएगा. तो यूक्रेन वो सिक्युरिटी ज़ोन है जिसे वो हर हाल में अपना पास चाहते हैं क्योंकि इसने नेपोलियन के बाद से रूस को बचाया है." टॉल इशारा करते हैं कि रूस में ये धारणा है कि वो दुश्मनों के एक गठबंधन से घिरा है, जो इस महाशक्ति के लिए चिंता का विषय है. इस संकट की शुरुआत के बाद रूसी उप विदेश मंत्री ने 1962 के मिसाइल संकट का उल्लेख किया था, और बाद में रूस ने यह टिप्पणी भी की थी कि वो क्यूबा और वेनेज़ुएला में सैन्य बलों की तैनाती कर सकता है. टॉल कहते हैं, "उन्होंने ऐसा इस बात पर ज़ोर डालने के लिए किया कि अमेरिका का अपना मुनरो डॉक्ट्रिन है, उसकी अपने देश के ईर्दगिर्द शुत्र ताक़तों की उपस्थिति को लेकर चिंताएं हैं, लिहाज़ा रूस का ऐसा कहना एक जायज़ बात है." 12 जुलाई 2021 को यूक्रेन के साथ संबंधों पर अपने एक विस्तृत लेख में व्लादिमीर पुतिन ने लिखा कि उनका पड़ोसी देश एक ख़तरनाक खेल में पड़ रहा है, वो यूरोप और रूस के बीच एक बाधा बन रहा है. पुतिन न केवल सुरक्षा और इस क्षेत्र की राजनीति की बात कर रहे थे बल्कि उनका इशारा यहां की ऐतिहासिक, धार्मिक और सांस्कृतिक संबंध की ओर भी था, जिससे रूस और यूक्रेन दोनों का संबंध है. उन्होंने इस पर विस्तार से लिखा. राष्ट्रपति ने अन्य बातों के अलावा ये भी लिखा कि बेलारूस, रूस और यूक्रेन के पूर्वज एक समान थे. रूस और यूक्रेन के लोग एक समान हैं इस पर बहस के लिए उन्होंने कई ऐतिहासिक अहम बातों के बारे में लिखा. टॉल बताते हैं कि उनके इस विचार में इतिहास, संस्कृति और पहचान को लेकर कई चीज़ें थीं. वे कहते हैं कि रूस यूक्रेन को केवल एक अन्य देश के रूप में नहीं देखता है. उसका दृष्टिकोण यूक्रेन को बहु स्लाविक राष्ट्र मानता है. साथ ही वो इसे रूस का दिल भी मानता है. यूक्रेन को लेकर यह रूस का एक बहुत ही शक्तिशाली नज़रिया है जो उसकी मूल पहचान में निहित है. वे कहते हैं, "जब यूक्रेन एक देश के रूप में ख़ुद की पहचान रूस के विरोधी के रूप में करता है तो वहां (रूस में) बहुत तीव्र भावनाएं पैदा होती हैं. रूस में इसे लेकर बहुत गुस्सा और निराशा होती है, जैसा कि एक भाई के विश्वासघात करने से पैदा होती है." जॉर्ज फ़्राइडमैन सांस्कृतिक या ऐतिहासिक रूप से यूक्रेन के महत्व को नकारते हुए कहते हैं कि रूस की मुख्य चिंता उसकी अपनी भू-राजनीतिक स्थिति की वजह से है. वे कहते हैं, "हां, वो इतिहास साझा करते हैं. ऐतिहासिक रूप से यूक्रेनियों पर रूसियों का अत्याचार रहा है. सोवियत संघ के दौर में वहां एक भयंकर अकाल पड़ा था तब लाखों की संख्या में लोगों की मौत हुई थी, और ये तब हुआ था जब रूस वहां उगाए जाने वाले अनाज को निर्यात करना चाहता था. ऐसे में रूसी और यूक्रेनी लोगों के बीच एकता की बात कोरी बकवास है." यूरोपियन काउंसिल ऑन फ़ॉरेन अफ़ेयर्स के विश्लेषक कादरी लीक ने पिछले साल अपने एक इंटरव्यू में बीबीसी को बताया था कि यूक्रेन के मुद्दे पर रूसी राष्ट्रपति पुतिन की निजी भावनाएं जुड़ी हुई हैं. लीक ने कहा था कि शायद यही वजह है कि यूक्रेन पर, रूसी नीति कई बार तर्कसंगत नहीं लगती.जेरार्ड टॉल बताते हैं कि पुतिन ने यूक्रेन में कई बार रूस की हिमायत वाले नेताओं को सत्ता में लाने की कोशिशें की थीं, लेकिन वे असफल रहे.जेरार्ड टॉल कहते हैं, "एक आम तर्क ये है कि पुतिन अरसे से इस मुद्दे से जूझते रहे हैं और अब उन्हें लगता है कि ये अधूरा काम उनकी विरासत बन जाएगा इसलिए इसे हमेशा-हमेशा के लिए 'फ़िक्स' करना ज़रूरी है." उन्होंने कहा, "पुतिन का मानना ​​​​है कि पश्चिमी देशों ने यूक्रेन को एक रूस विरोधी मंच बना दिया है और इस समस्या का हल ज़रूरी है."  लेकिन टॉल, कादरी लीक की तरह, यूक्रेन के संकट का एक जज़्बाती नज़रिए से विश्लेषण करना जोख़िम भरा मानते हैं. वे कहते हैं, "बहुत से विशेषज्ञ यही करते हैं. मुझे लगता है कि ये एक ख़रनाक दृष्टिकोण है. ये नज़रिया सारे संकट को पुतिन की नाराज़गी और ग़ुस्से तक सीमित कर देता है. हम पुतिन को पागल समझने लगते हैं जो तर्कहीन फ़ैसले करत हैं. मुझे लगता है कि ये एक ग़लती है. पुतिन की भावनाएं वास्तविक हैं और रूस की भू-राजनीतिक संस्कृति का हिस्सा हैं. इसलिए रूस के किसी भी नेता को इस समस्या से निपटना होगा." जानकार ये भी मानते हैं कि पुतिन की नीतियों का उनके माज़ी में केजीबी का जासूस होने से कोई ताल्लुक़ नहीं है. ये ज़रूर है कि रूस में पुतिन से बाद का नेतृत्व बेशक इसे अलग दृष्टि से देखेगा.  लेकिन टॉल साफ़ कहते हैं कि ''यूक्रेन पर रूसी जज़्बात असली हैं और हम ये क़तई नहीं कह सकते हैं कि ये महज़ पुतिन के व्यक्तित्व का हिस्सा हैं.'' (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
सोशल मीडिया प्लेटफ़ॉर्म 'फ़ेसबुक' शुक्रवार को 18 साल का हो गया. इसकी स्थापना 4 फ़रवरी, 2004 को हुई थी. कंपनी के 18 सालों के इतिहास में इसके यूज़र्स की संख्या पहली बार घटी है. फ़ेसबुक की पैरेंट कंपनी मेटा नेटवर्क्स (पहले इसे भी फ़ेसबुक के नाम से जानते थे) ने बताया कि 2021 के आख़िरी तिमाही में फ़ेसबुक के रोज़ाना एक्टिव यूज़र्स की संख्या तीसरी ​तिमाही के 193 करोड़ से घटकर 192.9 करोड़ हो गई.  हालांकि फ़ेसबुक के कुल यूज़र्स की संख्या देखेंगें तो 10 लाख की गिरावट बेहद मामूली है. अहम बात यह है कि पिछले 18 साल में पहली बार इसके यूज़र्स की संख्या अब गिरनी शुरू हो गई है. यह ख़बर सामने आने के बाद अमेरिका के न्यूयॉर्क स्टॉक एक्सचेंज में गुरुवार को मेटा नेटवर्क्स के शेयरों में क़रीब 27 फ़ीसदी की गिरावट दर्ज़ की गई. इसके चलते कंपनी का बाज़ार मूल्य क़रीब 237 अरब डॉलर घट गया.  अमेरिका में एक दिन में किसी भी कंपनी के शेयरों में इससे ज़्यादा गिरावट कभी नहीं देखी गई. मेटा के सीईओ मार्क ज़करबर्ग ने कहा कि उसके यूज़र्स ख़ासकर युवाओं के टिकटॉक और यूट्यूब की ओर जाने से कंपनी के 'सेल्स ग्रोथ' पर फ़र्क पड़ा है. साथ ही, विज्ञापन देने वाले भी अपनी लागत में कटौती कर रहे हैं. कंपनी के मुख्य वित्तीय अधिकारी डेव वेनर ने बताया, ''हमारा मानना है कि प्रतिस्पर्द्धी सेवाओं का वृद्धि दर पर नकारात्मक असर हो रहा है, ख़ासकर युवा दर्शकों पर.'' इससे पहले पिछले साल अक्टूबर में फ़ेसबुक कंपनी ने अपना नाम बदलकर मेटा रखने का एलान किया था. मार्क ज़करबर्ग अब मेटावर्स टेक्नोलॉजी के विकास पर फ़ोकस करना चाहते हैं. गूगल के बाद दुनिया के दूसरे सबसे बड़े डिजिटल एडवर्टाइज़िंग प्लेटफ़ॉर्म मेटा ने कहा कि ऐपल के ऑपरेटिंग सिस्टम की प्राइवेसी सेटिंग्स में बदलाव होने का भी असर पड़ा है. वेहनर ने बताया कि इस बदलाव से अब किसी भी ब्रांड के लिए फ़ेसबुक और इंस्टाग्राम के यूज़र्स तक अपने विज्ञापन पहुंचाना और उसके बाद उसकी संख्या का पता लगाना बहुत कठिन हो गया है. उनके अनुसार, इससे इस साल क़रीब 10 अरब डॉलर का ऑर्डर प्रभावित हो सकता है. मुख्यत: विज्ञापनों की ब्रिकी से मेटा की आय बढ़कर 33.67 अरब डॉलर हो गई है. यह उम्मीद से थोड़ी ही ज़्यादा है. वहीं कंपनी ने बताया है कि मौजूदा तिमाही में उसका राजस्व 27 से 29 ​अरब डॉलर के बीच रह सकता है, जो जानकारों के अनुमान से कम है. उधर टिकटॉक ने सितंबर में बताया था कि दुनिया भर में उसके कुल 100 करोड़ एक्टिव यूज़र्स हो गए हैं. छोटे-छोटे वीडियो के लिए बनी यह वेबसाइट चीन की बाइटडांस कंपनी की है. सोशल नेटवर्किंग वेबसाइटों की बात करें तो टिकटॉक के यूज़र्स की वृद्धि दर शानदार रही है. अब से चार साल पहले, जनवरी 2018 में टिकटॉक के यूज़र्स की संख्या महज़ 5.5 करोड़ थी. एक साल बाद उसके यूज़र्स बढ़कर क़रीब 27 करोड़ हो गए. और एक साल में यह संख्या 50.7 करोड़ तक पहुंच गई. टिकटॉक से मुक़ाबले के लिए अब फ़ेसबुक और उसके सहयोगी प्लेटफ़ॉर्म इंस्टाग्राम ने भी शॉर्ट वीडियो बनाने पर निवेश करना शुरू कर दिया है. इस चलते भी कंपनी के मुनाफ़े पर असर पड़ा है.  ज़करबर्ग ने कहा कि उन्हें भरोसा है कि वीडियो बनाने और वर्चुअल रियलिटि के विकास पर ध्यान केंद्रित करने के सकारात्मक नतीज़े उन्हें मिलेंगे.  कंपनी ने पहले मोबाइल एडवर्टाइज़िंग और इंस्टाग्राम स्टोरीज़ पर दांव लगा चुकी है. कंपनी ने तो 'इंस्टाग्राम रील्स' नाम का एक वीडियो फ़ीचर भी लॉन्च किया है. लेकिन ज़करबर्ग का कहना है उनकी कंपनी टिकटॉक से प्र​तिस्पर्द्धा करने की इच्छुक नहीं है. उनका मानना है कि हमारी टीमें शानदार प्रदर्शन कर रही है और वह प्रोडक्ट तेज़ी से तरक़्क़ी कर रहा है. क्या अब मेटा का पतन शुरू हो गया? फ़ेसबुक हमेशा से तरक़्क़ी करने वाला प्लेटफ़ॉर्म रहा है. इसके तिमाही नतीज़े हमेशा एक ही ​दिशा में यानी बढ़ती ही रही है.  हालांकि बीते कुछ सालों में कंपनी का यूरोप और अमेरिका में विकास रुक गया था, लेकिन दुनिया के दूसरे हिस्सों में इसके यूज़र्स में हो रही वृद्धि के चलते इस पर लोगों का ध्यान नहीं गया था. अब युवाओं में फ़ेसबुक उतना लोकप्रिय नहीं रह गया है, जितना पहले कभी था. अब तो कंपनी भी स्वीकार भी कर रही है कि टिकटॉक से उसके कारोबार पर फ़र्क पड़ रहा है. लेकिन दूसरे कारण भी हैं, जिसके चलते निवेशकों के बीच मेटा को लेकर चिंता है. उन्होंने मेटावर्स पर फ़ोकस बढ़ाने के चलते अपना नाम बदल दिया. लेकिन यह कंपनी अपने ख़्वाब यानी मेटावर्स टेक्नोलॉजी के विकास से अभी कोसों दूर है. इसके बावजूद, केवल मार्क ज़करबर्ग की सोच की वजह से इस तकनीक के विकास पर अरबों डॉलर का​ निवेश, एक बहुत बड़ा ख़तरा भी साबित हो सकता है. मेटा की समस्या का एक तात्कालिक समाधान यही हो सकता है कि वो टिकटॉक को ख़रीद ले, लेकिन अमेरिका के कंपटीशन लॉ के चलते वहां के रेगुलेटर ऐसा होने नहीं देंगे. अब तो सिलिकॉन वैली में कई लोग फ़ेसबुक को ज़हरीला ब्रांड तक मानने लगे हैं. इनका मानना है कि अब फ़ेसबुक में काम का माहौल वैसा नहीं है, जैसा 10 पहले हुआ करता था. इससे प्रतिभावान लोगों का कंपनी में जाना और टिकना कठिन हो गया है. हो सकता है कि आने वाले वक़्त में मेटा को और भी बड़ी परेशानियों का सामना करना पड़े. यह हो सकता है उनके मुसीबत भरे दिनों की केवल शुरुआत हो. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
उत्तर प्रदेश के मुख्यमंत्री आदित्यनाथ ने शुक्रवार को गोरखपुर शहर से नामांकन का पर्चा भर दिया.  इस पर्चे के साथ दाख़िल किए गए हलफ़नामे के मुताबिक़, योगी आदित्यनाथ की मौजूदा सालाना आय क़रीब 13 लाख रुपये है, जबकि 2016-17 में यह 8.4 लाख रुपये थी. अगले साल यानी 2017-18 में उनकी आय बढ़कर 14,38,670 रुपये हो गई, जबकि 2019-20 में उनकी आमदनी 15.69 लाख रुपये हो गई. मालूम हो कि चुनाव के लिए नामांकन करते वक़्त हर प्रत्याशी को अपनी आय, चल-अचल संपत्ति, और आपराधिक मामलों की जानकारी चुनाव आयोग को देना होता है. ये सूचनाएं सार्वजनिक तौर पर चुनाव आयोग के ऐप KYC-EC पर भी उपलब्ध होती है.  हलफ़नामे में योगी आदित्यनाथ ने यह घोषणा की है की उनके खिलाफ कोई भी आपराधिक मामला लंबित नहीं है और ना ही किसी मामले में उन्हें दोषसिद्ध किया गया है. 2014 के गोरखपुर लोक सभा चुनाव से जुड़े नामांकन के हलफ़नामे के मुताबिक़ मुख्यमंत्री योगी आदित्यनाथ के ख़िलाफ़ पांच आपराधिक मामले थे. इसमें से तीन महराजगंज के थे. जिसमें एक मामले में उनके विरूद्ध दंगा भड़काने, हत्या का प्रयास और भड़काऊ भाषण का आरोप था. महराजगंज में एक और केस दर्ज था जिसमे उनके खिलाफ दंगा भड़काने और भड़काऊ भाषण देने के अलावा हत्या का मुक़दमा भी था.  महराजगंज में दर्ज तीसरे मुक़दमे में भी हत्या के प्रयास का आरोप लगा था.  योगी आदित्यनाथ के विरूद्ध दो आपराधिक मामले गोरखपुर में भी दर्ज थे. इनमें उनपर भड़काऊ भाषण देने का आरोप था.  शुक्रवार को दाख़िल हुए हलफ़नामे के अनुसार यह सभी मामले  ख़त्म हो चुके हैं.     योगी आदित्यनाथ के पास एक लाख रुपये नक़दी है.  दिल्ली के संसद मार्ग स्टेट बैंक के उनके खाते में 25 लाख 99 हज़ार जमा हैं, जबकि गोरखपुर में पंजाब नेशनल बैंक के खाते में चार लाख 32 हज़ार रुपये हैं. दिल्ली में स्टेट बैंक में तीन एफडी हैं जिनकी वैल्यू आठ लाख 37 हज़ार है. गोरखपुर में पंजाब नेशनल बैंक में चार एफडी हैं जिनकी वैल्यू सात लाख 12 हज़ार है रुपये है. गोरखपुर में स्टेट बैंक के खाते में 7,900 रुपये जमा हैं. लखनऊ में स्टेट बैंक में 67 लाख 85 हज़ार रुपये जमा हैं. दिल्ली के संसद मार्ग के डाकघर खाते में 35 लाख 24 हज़ार रूपये जमा हैं.  गोरखपुर के डाकघर खाते में 2 लाख 33 हज़ार जमा हैं. योगी आदित्यनाथ कान में 20 ग्राम सोने का कुंडल पहनते हैं जिसकी कीमत 49,000 रुपये है. उनके पास सोने की चेन वाली रुद्राक्ष की माला है जिसकी कीमत 20 हज़ार रुपये है. और वो 12,000 रुपये के सैमसंग के फ़ोन का इस्तेमाल करते हैं.  हलफ़नामे के मुताबिक़ मुख्यमंत्री योगी आदित्यनाथ के पास एक रिवाल्वर है जिसकी कीमत एक  लाख रुपये है.  मुख्यमंत्री के पास 80 हज़ार रुपये की एक राइफल भी है. सभी चल अचल संपत्ति जुड़ कर एक करोड़ 54 लाख 94 हज़ार रुपये की बताई गई है.  योगी आदित्यनाथ के पास न तो कोई कृषि या कमर्शियल प्रॉपर्टी है और ना ही कोई देनदारियां हैं.  शिक्षा में योगी आदित्यनाथ ने 1992 में पौड़ी गढ़वाल के श्रीनगर स्थित एचएन बहुगुणा विश्वविद्यालय से बीएससी की पढ़ाई पूरी की है. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
क्वेटा में सर्दियों की एक शाम, अरबाब अकरम ख़ान रोड पर एक घर के बाहर एक कार आकर रुकी, और इसके बाद एक ज़ोरदार धमाका हुआ.  यह घर पूर्व संघीय मंत्री नसीर मेंगल के बेटे शफ़ीक़ मेंगल का था और यह घटना 30 दिसंबर 2011 को हुई थी.  इस हमले में शफ़ीक़ मेंगल सुरक्षित बच गए, जबकि उनके गार्ड्स सहित 10 लोग मारे गए और 23 लोग घायल हो गए.  इस हमले की ज़िम्मेदारी प्रतिबंधित बलूच लिबरेशन आर्मी ने लेते हुए कहा कि इस हमले को मजीद ब्रिगेड के एक युवा आत्मघाती हमलावर दरवेश ने अंजाम दिया था.  मजीद ब्रिगेड और उनके नेताओं के नाम पहली बार इसी हमले के बाद सामने आए थे. उसके बाद इस ब्रिगेड की तरफ़ से कोई बड़ा हमला नहीं हुआ.  बलूचिस्तान ने अब भी किया हुआ है पाकिस्तान की नाक में दम बलूचिस्तान पर क्यों भड़कता है पाकिस्तान? क़रीब सात साल के बाद अगस्त 2018 को बलूचिस्तान के सोने और तांबे के भंडार वाले चाघी जिले की राजधानी दलबंदिन में एक ट्रक और बस की आमने-सामने टक्कर हो गई, बस में चीनी इंजीनियर सवार थे,  जिसमे तीन चीनी इंजीनियरों समेत पांच लोग घायल हो गए.  बीएलए की मजीद ब्रिगेड ने इस हमले की ज़िम्मेदारी ली और कहा कि हमलावर एक युवा रेहान था, जो मजीद ब्रिगेड के प्रमुख असलम उस्ताद उर्फ़ असलम अच्छो का बेटा था.  उसी साल 2018 को नवंबर में कराची में स्थित चीनी दूतावास पर हमला हुआ था, जिसमें पुलिस मुठभेड़ में चार हमलावर मारे गए थे. इस हमले की ज़िम्मेदारी भी मजीद ब्रिगेड ने ही ली थी.  2019 में, इस संगठन ने चीन-पाकिस्तान आर्थिक गलियारे के केंद्र ग्वादर में पीसी होटल पर हमला किया, जिसमें पांच लोग मारे गए, जबकि तीन हमलावर भी मारे गए. मजीद ब्रिगेड ने इस हमले को आत्मघाती मिशन क़रार दिया.  इसके अगले वर्ष, जून 2020 में, कराची स्टॉक एक्सचेंज पर हमला किया गया, जिसमें चार हमलावर मारे गए. इस हमले की ज़िम्मेदारी भी मजीद ब्रिगेड ने क़ुबूल की. मजीद ब्रिगेड ने नोशकी और पंजगुर में हाल ही में हुए हमलों को भी आत्मघाती हमले कहा है. साल 2018 के बाद से अब तक इस तरह के सात हमले हो चुके हैं.  पाकिस्तानी सेना के जनसंपर्क विभाग (आईएसपीआर) ने पुष्टि की है कि नोशकी और पंजगुर में एफ़सी मुख्यालय पर आतंकवादी हमलों में अब तक सात सैनिक मारे गए हैं और चार घायल हो गए हैं.  आईएसपीआर के मुताबिक़ अब तक कुल 13 आतंकवादी मारे जा चुके हैं.  पाकिस्तानी सेना के जनसंपर्क विभाग की तरफ़ से कल रात जारी हुए एक बयान में कहा गया है कि पंजगुर में आतंकवादियों ने दो जगहों से एफ़सी कार्यालय में घुसने की कोशिश की, लेकिन समय पर कार्रवाई से उन्हें नाकाम कर दिया गया.  पाकिस्तान: बम धमाके से दहला लाहौर, दो की मौत, बलूच संगठन ने किया दावा पाकिस्तान को बलूचिस्तान में एक नए एयर बेस की ज़रूरत क्यों पड़ रही है? संघीय आंतरिक मंत्री शेख़ रशीद ने हमलों की निंदा की है और कहा है कि पाकिस्तान के सुरक्षा बल किसी भी तरह के आतंकवाद का मुक़ाबला करने में पूरी तरह सक्षम हैं.  गृह मंत्री ने आगे कहा कि आतंकवाद कि ख़ात्मे में सुरक्षा बलों के दृढ़ संकल्प और साहस को तोड़ा नहीं जा सकता है और आतंकवादी अपने मक़सद में कभी कामयाब नहीं हो सकते.  पाकिस्तान पीपुल्स पार्टी के पहले प्रधानमंत्री ज़ुल्फ़िकार अली भुट्टो के शासन के दौरान, जब बलूचिस्तान की पहली निर्वाचित सरकार, यानी नेशनल अवामी पार्टी की सरकार को हटा दिया गया था, तो प्रतिरोध शुरू हो गया था.  अगस्त 1975 में जब प्रधानमंत्री ज़ुल्फ़िकार अली भुट्टो एक रैली को संबोधित करने के लिए क्वेटा पहुंचे, तो एक हेंड ग्रेनेड विस्फ़ोट में मजीद लांगो नाम के एक युवक की मौत हो गई. बाद में यह ये ख़बर भी आई कि ये युवक भुट्टो पर हमला करना चाहता था.  चीन के लिए क्यों ख़ास बन गया है पाकिस्तान का बलूचिस्तान #BBCShe: कैसी पाबंदियां झेलती हैं बलूचिस्तान की लड़कियां मजीद लांगो मंगोचर इलाक़े का रहने वाला था और वह अपने विद्यार्थी जीवन में ही बलूच स्टूडेंट ऑर्गनाइज़ेशन (बीएसओ) से जुड़ा हुआ था.  मजीद लांगो की मृत्यु के बाद उनके छोटे भाई का जन्म हुआ, जिसका नाम मजीद था, जो प्रतिबंधित बलूच लिबरेशन आर्मी में शामिल हो गया और साल 2011 में क्वेटा के पास क़ानून प्रवर्तन एजेंसियों के साथ मुठभेड़ में मारा गया था.  बीएलए का कहना है कि उसकी मौत के दिन ही इस संगठन के गठन की घोषणा हुई थी और उस्ताद असलम ने दोनों भाइयों की बहादुरी को देखते हुए इसका नाम मजीद ब्रिगेड रखा था.  बलूचिस्तान में हिंसक संघर्ष की शुरुआत एक सैन्य ऑपरेशन में पूर्व मुख्यमंत्री और सेनेटर राजनेता नवाब अकबर बुगटी की मौत के बाद हुई थी.  बलूचिस्तान में इस समय बलूचिस्तान लिबरेशन फ्रंट, बलूच लिबरेशन आर्मी, बलूच रिपब्लिकन आर्मी, बलूच नेशनल गार्ड और अन्य संगठन और उनके समूह शामिल हैं जो सशस्त्र संघर्ष में विश्वास करते हैं.  पाकिस्तान सरकार ने उनकी गतिविधियों को चरमपंथी बताते हुए उन पर प्रतिबंध लगाया हुआ है. इनमें सबसे पुराना संगठन बीएलए है.  बलूचिस्तान में चल रहे सैन्य आंदोलन पर नज़र रखने वाले पत्रकार और विश्लेषक शहज़ादा ज़ुल्फ़िकार का कहना है कि असलम अच्छो और बशीर ज़ेब ने मजीद ब्रिगेड की स्थापना की थी.  उनके द्वारा प्रकाशित सामग्री और प्रशिक्षण से पता चलता है कि उनकी सोच थी कि वो कोई और क़दम उठायें, क्योंकि सबसे ख़तरनाक क़दम यही होता है कि आप अपनी जान की परवाह न करते हुए कहीं पर भी घुस जाएं.  चीन बता रहा धमाका तो पाकिस्तान हादसा, अपने 9 नागरिकों के मारे जाने से हैरान चीन  चीन से क़रीबी के कारण क्या पाकिस्तान अमेरिका को एयरबेस नहीं दे रहा? प्रतिबंधित बलूच लिबरेशन आर्मी के कमांडर और मजीद ब्रिगेड के प्रमुख बशीर ज़ेब बलूच स्टूडेंट ऑर्गनाइज़ेशन आज़ाद के अध्यक्ष रह चुके हैं. बाद में वह बीएलए में शामिल हो गए.  बीबीसी की तरफ़ से भेजे गए सवालों के लिखित जवाब में कहा है कि, मजीद ब्रिगेड की स्थापना के मक़सद ये थे कि सैन्य तौर पर विरोधियों को ऐसी जगह पर चोट पहुंचाई जाए, जहां गुरिल्ला युद्ध में संभव नहीं है. और इसका राजनैतिक मक़सद ये था कि दुनिया और दुश्मन को ये दिखाना है कि बलूच अपनी आज़ादी के अधिकार से एक इंच भी पीछे नहीं हटेंगे और इस उद्देश्य के लिए हम अपने जीवन का बलिदान देंगे."  ये भी कहा गया है कि "मजीद ब्रिगेड और बाकी विद्रोहियों के बीच अंतर यह है कि गोरिल्ला को हमला करके सुरक्षित निकलने के लिए प्रशिक्षित किया जाता है, जबकि ब्रिगेड के आत्मघाती को अपने जीवन की क़ीमत पर अपने लक्ष्यों को प्राप्त करने के लिए प्रशिक्षित किया जाता है. जिसमे लंबे प्रतिरोध के लिए शारीरिक सहनशक्ति का भी प्रशिक्षण दिया जाता है.  अपने राजनीतिक उद्देश्य के लिए आत्मघाती हमलों का इतिहास दुनिया में बहुत पुराना है. इस बारे में हसन अल-सबाह, रूस और ग्रीस के उदाहरण दिए जाते हैं.  पाकिस्तान इंस्टीट्यूट ऑफ़ पीस स्टडीज़ के निदेशक और चरमपंथ मामलों के विशेषज्ञ आमिर राणा का कहना है कि जो भी धर्मनिरपेक्ष आंदोलन रहे हैं, उनमे भी आत्मघाती मिशन का सिलसिला रहा है, चाहे वह जापान हों या तमिल टाइगर.  "श्रीलंका के तमिल टाइगर्स ने भी आत्मघाती हमले ख़ुद शुरू नहीं किए थे, बल्कि उन्होंने ये ग्रीस से सीखा था. ये आंदोलन एक दूसरे की कॉपी करते हैं. एक आम धारणा यह होती है कि इसमें धार्मिक निहितार्थ हैं, जबकि राष्ट्रवाद के अपने निहितार्थ और परंपराएं हैं."  याद रहें कि मजहबी चरमपंथी संगठन आत्मघाती हमलों को अंजाम देने के लिए युवाओं का इस्तेमाल करते हैं. क़ानून लागू करने वाली एजेंसियों का कहना है कि इन युवाओं का ब्रेनवॉश किया जाता है.  बशीर ज़ेब का दावा है कि मजीद ब्रिगेड, बलूच लिबरेशन आर्मी की एक स्वयंसेवी शाखा है.  उनका कहना है कि शामिल होने के बाद सभी आत्मघातियों को यह अधिकार होता है कि वे किसी भी समय अपना फ़ैसला वापस ले सकते हैं.  "धर्म सभी के लिए एक व्यक्तिगत मामला है. सामूहिक रूप से, मजीद ब्रिगेड किसी से जन्नत का वादा नहीं करता है."  बलूचिस्तान का प्रतिरोध आंदोलन ज़्यादातर पहाड़ों में रहा है, जबकि मजीद ब्रिगेड ने शहरी क्षेत्रों में भी लक्ष्य को निशाना बनाया है, जिसमे कराची और ग्वादर में हमलें शामिल हैं.  आमिर राणा का कहना है कि बलूच लिबरेशन फ्रंट ने ईरान में 1973 के दशक में इस सिलसिले की शुरुआत की थी. पहले ईरान के बादशाह के ख़िलाफ़, उसके बाद जो क्रांति हुई, सरकार के ख़िलाफ़, शहरों में ऑपरेशन किए गए.  उनके मुताबिक़, पाकिस्तान में बलूच उग्रवाद में इस तरह के हमले तेज़ हो रहे हैं और इसका कारण यह है कि शिक्षित युवा भी इस आंदोलन में शामिल हो रहे हैं.  "सूचना तक पहुंच बनाना उनके लिए आसान हो गया है और वो जानते हैं कि दुनिया भर में किस तरह के गुरिल्ला आंदोलन चल रहे हैं, कौन सा हमला ज़्यादा ताक़तवर हो सकता है."  उनके अनुसार अगर इसमें मिशन नाकाम भी हो जाता है तो उसे इतना कवरेज़ मिलता है कि वह राज्य के लिए एक समस्या बन जाता है, क्योंकि इन हमलों का मक़सद संदेश देना होता है, जिसमें वे कामयाब होते हैं.  पाकिस्तान में आतंकवादी संगठनों की गतिविधियों पर नज़र रखने वाले पाकिस्तान इंस्टीट्यूट ऑफ़ पीस स्टडीज़ की एक रिपोर्ट के अनुसार, बलूचिस्तान में हमलों की संख्या में 2020 की तुलना में 2021 में 43 प्रतिशत की वृद्धि हुई है.  रिपोर्ट के अनुसार, वास्तव में बलूचिस्तान दूसरा सबसे अधिक प्रभावित क्षेत्र था जहां इन हमलों में मरने वालों की संख्या में 93 प्रतिशत की वृद्धि हुई.  रिपोर्ट के अनुसार, अफ़ग़ानिस्तान में शरणार्थी नेताओं और आतंकवादियों पर बलूचिस्तान जाने का बढ़ता दबाव भी हमलों के तेज़ होने का एक कारण हो सकता है.  पाकिस्तान दावा करता रहा है कि अफ़ग़ानिस्तान में बलूच विद्रोहियों के कैंप हैं. इस बारे में भारत पर भी उनका समर्थन करने का आरोप लगाया जाता रहा है.  विश्लेषक शहज़ादा ज़ुल्फ़िकार का कहना है कि अफ़ग़ानिस्तान में तालिबान के सत्ता में आने के बाद से हमले बढ़े हैं और कुछ आतंकवादी नेता अज्ञात व्यक्तियों के हमलों में मारे भी गए हैं.  "अफ़ग़ानिस्तान में बदलाव के बावजूद, जो कार्रवाई हुई है उनकी संख्या में वृद्धि हुई है. यह भी माना जा रहा है कि तालिबान के आने से ये सभी मुद्दे समाप्त हो जाएंगे."  आमिर राणा का कहना है कि "इसमें तालिबान ने कुछ ज़्यादा सहयोग नहीं किया. उन्होंने उन लोगों को फिलहाल वहां रहने की इजाज़त दी है और कहा है कि आपका फ़ैसला बाद में करेंगे. दूसरा कैंप उन्हें ईरान में मिला है, वहां कोई प्रशिक्षण कैंप तो नहीं है लेकिन ऑपरेशन के बाद उन्हें शरण मिल जाती है, यह एक नया पहलू है." (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
कर्नाटक के उडुपी जूनियर कॉलेज में हिजाब पहनने को लेकर विवाद में कॉलेज प्रबंधन और छात्राओं ने जहां अपना रुख़ कड़ा कर लिया है, वहीं अब ये विवाद उडुपी ज़िले के दो और कॉलेजों के साथ ही शिवमोगा ज़िले के भद्रावती तक फैल गया है. छात्रों के दो गुटों के बीच हिजाब और भगवा शॉल पहनने का मुक़ाबला कर्नाटक हाईकोर्ट में भी पहुँच गया है.  लेकिन सरकार ने अभी तक इस सवाल पर अपना रुख़ साफ़ नहीं किया है कि सरकारी प्री-यूनिवर्सिटी कॉलेजों के स्टूटेंड्स के लिए यूनिफ़ॉर्म तय करने की ज़रूरत है या नहीं. प्राइमरी और सेकेंडरी शिक्षा मंत्री बीसी नागेश ने बीबीसी हिंदी को बताया, "अब जबकि मामला अदालत में है, हमने कल बैठक की है. हम सरकार के रुख़ को अंतिम रूप देने के लिए आज और अगले कुछ दिनों में कुछ और बैठकें करने की तैयारी कर रहे हैं." बुधवार को, उडुपी ज़िले के तालुका कुंडापुर में सरकारी पीयू कॉलेज में मुस्लिम समुदाय की लड़कियों के हिजाब पहनने के विरोध में कॉलेज में कुछ लड़कों को भगवा शॉल पहने देखा गया. भगवा विरोध के चलते बुधवार को लगभग दो दर्जन स्टूडेंट्स के कॉलेज में घुसने की कोशिश करने पर प्रिंसिपल ने उन्हें रोकने के लिए कॉलेज का गेट बंद करा दिया. एक वीडियो में प्रिंसिपल को स्टूडेंट्स को यह कहते हुए देखा जा सकता है कि उन्हें हिजाब के साथ कॉलेज में आने की इजाज़त नहीं है.  इसी वीडियो में एक छात्रा उनसे गुहार लगा रही है कि इम्तेहान में सिर्फ़ दो महीने बचे हैं और उन्हें क्लास में जाने की इजाज़त दी जाए. उन लड़कियों में से एक प्रिंसिपल से कह रही हैं, "सभी को अपने रिवाज मानने की इजाज़त है, लेकिन हमें जो पहनने की इजाज़त है, उस हक़ से हमें क्यों रोका जा रहा है." कुंडापुर के बीजेपी विधायक हलादी श्रीनिवास शेट्टी ने बीबीसी हिंदी से कहा, "उडुपी में हुई शुरुआत अब कुंडापुर तक फैल गई है. मैंने लड़कियों से हिजाब हटाने का निवेदन किया लेकिन उन्होंने हमारी बात एकदम नहीं सुनी. इसमें कोई शक नहीं है कि इससे तनाव पैदा हो रहा है." हिजाब वाली लड़की जो पंजे से देती है पटखनी कनाडा: हिजाब पहनी लड़की पर कैंची से हमला शेट्टी कहते हैं, "मैंने लड़कियों की मंत्री नागेश से भी बात कराई, लेकिन वे अड़ी थीं कि क्लास में जाने के लिए इसे नहीं हटाएंगी." छात्राओं का कड़ा रुख़ सबसे पहले उडुपी के सरकारी पीयू महिला कॉलेज में देखा गया, जहां छह छात्राएं और उनके मां-बाप विवाद को हल करने के लिए पिछले कुछ हफ़्ते से कॉलेज डेवलपमेंट कमेटी के साथ बातचीत कर रहे हैं. छह प्रदर्शनकारी छात्राओं में से एक, एएच अलमास ने बीबीसी हिंदी को बताया, "बैठकों में भी यही कहा जाता है कि हमें समझौता कर लेना चाहिए. आपके पास इम्तेहान में ठीक दो महीने बचे हैं. हिजाब छोड़ो और क्लास अटेंड करो. अब हमारे एमएलए साहब रुखाई से पेश आ रहे हैं. कहते हैं कि आप हिजाब पहनकर कॉलेज नहीं आ सकतीं. अगर आप पहनती हैं, तो आप कॉलेज में दाख़िल नहीं हो सकती हैं." लेकिन, लड़कियां अभी भी कॉलेज जा रही हैं और कहती हैं, "हम नहीं चाहते कि भविष्य में हमारी अटेंडेंस को लेकर कोई समस्या हो." मैं हिजाब क्यों पहनती हूं? सोशल मीडिया चैलेंज के साथ तुर्की में छिड़ गई हिजाब पर बहस  अलमास मानती हैं कि विवाद के कारण उनकी पढ़ाई पर "बुरा" असर पड़ा है. उन्हें दूसरी छात्राओं से नोट्स लेने की भी इजाज़त नहीं है.  उनका कहना है कि दूसरी छात्राओं को उनसे बात करने से मना किया गया है. उन्हें कहा गया है कि अगर वे ऐसा करेंगी, तो उन्हें प्रिंसिपल के सामने पेश होना होगा. उनकी सबसे बड़ी चिंता 17 फ़रवरी से शुरू होने वाले प्रैक्टिकल इम्तेहान के लिए प्री-इक्ज़ाम टेस्ट हैं.  अलमास ने बताया, "कॉलेज का कहना है कि अगर हम प्रैक्टिकल क्लास में शामिल नहीं हुए तो हमें थ्योरी का इम्तेहान नहीं देने दिया जाएगा. अगर हमें लैब प्रैक्टिकल में शामिल होना है, तो हमें तभी इजाज़त मिलेगी जब हम हिजाब हटा दें. हम हिजाब के बिना शामिल नहीं होंगे. यह मुमकिन नहीं है." मुस्लिम महिला का हिजाब उतारने की कोशिश ईरान में हिजाब को लेकर मोहम्मद कैफ़ की दो टूक इसका  जवाब देते हुए अलमास कहती हैं, "यह हमारा स्वाभिमान है. जब यह हमारा संवैधानिक अधिकार है. हम इसे क्यों नहीं पहन सकते? हम एक सरकारी कॉलेज में आए क्योंकि हम प्राइवेट कॉलेज का ख़र्च नहीं उठा सकते थे."  "जब दूसरे सभी अपने मज़हबी रस्मो-रिवाज का पालन करते हैं तो हमारे साथ भेदभाव कैसे किया जा सकता है? हम सिर्फ़ अपने संवैधानिक अधिकार की माँग कर रहे हैं."  हिजाब पहनने पर ज़ोर देना कुंडापुर में लड़कों को भगवा शॉल पहनने के लिए उकसा रहा है. क्या इससे कॉलेजों का माहौल ख़राब नहीं हो रहा? यह सवाल पूछने पर अलमास कहती हैं, "ये तो हमारे एमएलए साहब के यह कहने के बाद धार्मिक और सांप्रदायिक हुआ जब उन्होंने कहा कि आज आपके बच्चे हिजाब पहन रहे हैं, कल हमारे बच्चे कहेंगे कि वे भगवा शॉल पहनेंगे."  "इससे कॉलेज का अनुशासन ख़राब होगा. ठीक एक दिन बाद ही चिकमगलुरु में लड़कों ने भगवा शॉल पहनी. यह तो उन्हें उकसाने जैसा था."  तुर्कीः महिला सैनिक पहन सकेंगी हिजाब ट्रंप के अमरीका में हिजाब पहन दिखाई ताकत चिकमगलुरु कॉलेज ने मुस्लिम छात्राओं के मां-बाप के साथ ही हिंदू संगठनों के साथ बैठक के बाद लड़कियों को हिजाब नहीं पहनने के लिए कहकर इस मुद्दे को सुलझाने की कोशिश की और मुस्लिम लड़कियों को कहा गया कि वे सिर पर दुपट्टा डाल सकती हैं. अलमास ने कहा, "हम अपना चेहरा नहीं ढंकते. न ही हमने बुर्क़ा पहना है. हमें दुपट्टे और हिजाब में कोई फ़र्क़ नहीं लगता." कुछ राजनीतिक हलक़ों में कहा जा रहा है कि वे (छह लड़कियों का ग्रुप) पॉपुलर फ्रंट ऑफ़ इंडिया (PFI) की स्टूडेंट विंग कैंपस फ्रंट ऑफ़ इंडिया (CFI) के हाथों की कठपुतली बन गई हैं. अलमास इन आरोपों को ख़ारिज करती हैं. अलमास कहती हैं, "कॉलेज 'सिर्फ़ एक मिनट' में पूरी समस्या को हल कर सकता है. इसे अहम के झगड़े के तौर पर देखा जा रहा है. वे यह नहीं समझ रहे हैं कि यह हमारे अधिकारों का सवाल है. यह सियासत है. यह बीजेपी की सियासत है." तो यह सीएफ़आई की सियासत नहीं है? इस पर वो कहती हैं, ''कहां सर? हमें परमिशन नहीं मिली." हिजाब पहनने वालों को बैन कर सकेंगी कंपनी जिसने हिजाब और साड़ी को एक कर दिया उडुपी के बीजेपी विधायक और गवर्नमेंट गर्ल्स पीयू कॉलेज की कॉलेज डेवलपमेंट कमेटी के चेयरमैन रघुपति भट ने बीबीसी हिंदी को बताया, "जहां तक हमारा सवाल है, इस मसले को सुलझा लिया गया है. और हमने लड़कियों को भी अपने फ़ैसले के बारे में बता दिया है." उन्होंने बताया, "हमने कहा है कि सरकार की हाई पावर कमेटी एक बार अपनी रिपोर्ट दे दे तो हम इसे लागू कर देंगे. जब तक वह रिपोर्ट नहीं आती, हम एक महीने की अटेंडेंस दे देंगे और हम इन लड़कियों के लिए स्पेशल क्लासेज़ भी लगाएंगे, जो ग़ैरहाज़िरी की वजह से छूटी उनकी पढ़ाई की भरपाई के लिए है. हमने उनसे कहा है कि कृपा कर इस दौरान हिजाब न पहनें."  उन्होंने बताया, "लेकिन वे अब भी बिना हिजाब के क्लास में नहीं आ रही हैं. इससे उनके इरादे का पता चलता है. साफ़ है कि उनका एक एजेंडा है. पिछले डेढ़ साल से कोई परेशानी नहीं थी."  "असल में तो साल 2000 के बाद से भी हमें कोई समस्या नहीं हुई है. जब आपके मां-बाप के दस्तख़त वाले फ़ॉर्म में एक यूनिफ़ॉर्म दर्ज है, तो इसका मतलब है कि हिजाब पहनने का कोई सवाल ही नहीं है. और हर कोई इसे अच्छे से जानता है." हिजाब को नकार हिना ने ईरान का दिल जीता  शूटर हिना का हिजाब पहनकर खेलने से इनकार उनकी सीनियर्स के बारे में क्या कहेंगे जबकि स्टूडेंट्स आरोप लगा रही हैं कि उन्हें हिजाब पहनने की इजाज़त दी गई थी? इस पर भट कहते हैं, "सीनियर स्टूडेंट्स को कभी कोई इजाज़त नहीं दी गई. सीनियर्स ने अपनी यूनिफ़ॉर्म पहनी और उसके ऊपर से हिजाब पहना था. लेकिन जब वे क्लास रूम के अंदर आईं तो उन्होंने इसे हटा दिया." भट का दावा है कि "यह एजेंडा के तहत खड़ा किया गया बखेड़ा है. यह बिल्कुल साफ़ है."  वह कहते हैं, "चलिए देखते हैं अदालत इस पर क्या कहती है."  कर्नाटक हाईकोर्ट ने छात्राओं की ओर से दायर दो याचिकाओं पर सुनवाई शुरू की है, जो कि दोनों अलग-अलग मुद्दों पर आधारित हैं.  कैटवॉक में हिजाब से नाराज़ मुस्लिम महिलाएं हिजाब के ख़िलाफ़ झंडा बुलंद करना मक़सद नहीं: हिना एक याचिका में तर्क दिया गया है कि संविधान के अनुच्छेद 25 (1) के तहत लिबास का चुनाव एक मौलिक अधिकार है.  जिस ड्रेस कोड में हिजाब पर प्रतिबंध लगाया गया है, वह क़ानून-व्यवस्था या समाज की नैतिकता के लिए नहीं है. पाँच स्टूडेंट्स की ओर से दायर दूसरी याचिका में कहा गया है कि 2021-22 की एकैडमिक गाइडलाइंस में प्री-यूनिवर्सिटी कॉलेजों के लिए कोई यूनिफ़ॉर्म तय नहीं की गई है.  याचिका के अनुसार गाइडलाइंस में यहां तक कहा गया है कि अगर कोई कॉलेज यूनिफ़ॉर्म तय करता है तो उसके ख़िलाफ़ विभाग सख़्त कार्रवाई करेगा. श्रीलंका: हिजाब वाली मुस्लिम टीचरों पर विवाद कर्नाटकः हिजाब पहनकर क्लास में जाना राजनीतिक विवाद है या क़ानूनी  दोनों याचिकाओं में केरल हाईकोर्ट की खंडपीठ के फ़ैसले का हवाला दिया गया है, जिसने नीट परीक्षा में सिर पर स्कार्फ़ पहनने की अनुमति देने वाले एकल न्यायाधीश पीठ के फैसले को बरक़रार रखा था. कुंडापुर के विधायक हलादी श्रीनिवास शेट्टी कहते हैं, "'पहले एक या दो स्टूडेंट इसे पूरी तरह सेहत के आधार पर पहनती थीं. लेकिन अब अचानक सभी 27 स्टूडेंट्स  यह पहनने लगी हैं." शेट्टी का कहना है, "सरकार ने एक कमेटी बनाई है जिसकी रिपोर्ट अभी नहीं आई है. हम शैक्षणिक सत्र के ख़ात्मे की ओर बढ़ रहे हैं और कोई नहीं जानता कि यह कब आएगी. कुल मिलाकर, यह कोई अच्छी हालत नहीं है." (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
10 फरवरी को उत्तर प्रदेश में पहले चरण की वोटिंग है. इस चरण में बीजेपी के चुनाव प्रचार की कमान संभाले गृह मंत्री अमित शाह, पिछले कुछ दिनों से लगातार जयंत चौधरी को अपने साथ आने का ऑफ़र दे रहे हैं.  क़रीब -क़रीब हर सभा में वो उनका नाम एक बार तो ले ही लेते हैं.  राजनीतिक जानकार मानते हैं कि 'अखिलेश-जयंत की जोड़ी' ने बीजेपी की टेंशन पश्चिमी उत्तर प्रदेश में बढ़ा दी है.  लेकिन अब इस इलाके में  बीजेपी की एक और टेंशन की वजह किसान भी बन सकते हैं. तीनों कृषि क़ानून वापस लेने के बाद, किसान धरने पर से उठ गए हैं, लेकिन बीजेपी के ख़िलाफ़ अब  कुछ किसान चुनाव प्रचार करने में जुट गए हैं.  यूपी चुनाव शुरू होने से ठीक हफ़्ता भर पहले संयुक्त किसान मोर्चा ने 'मिशन उत्तर प्रदेश' मुहिम लॉन्च करने का ऐलान किया है.  उनका कहना है कि किसानों का धरना स्थगित हुआ था पर आंदोलन ख़त्म नहीं हुआ है. संयुक्त किसान मोर्चा से सरकार के वादों पर दोबारा से चर्चा की, जिसके बाद 'मिशन उत्तर प्रदेश'  लॉन्च करने का ऐलान किया है.    ये भी पढ़ें : जयंत-अखिलेश के गठबंधन पर क्या बोले यूपी के गन्ना मंत्री सुरेश राणा बिजनौर में CAA हिंसा में मारे गए युवक की कांग्रेस प्रत्याशी मां का पर्चा क्यों हुआ ख़ारिज?  संयुक्त किसान मोर्चा का कहना है कि बीजेपी एक ही भाषा समझती है - 'वोट, सीट और सत्ता' की.  मिशन उत्तर प्रदेश के तहत वो प्रदेश के किसानों से बीजेपी को वोट ना देने की अपील करेंगे.  उत्तर प्रदेश के नौ ज़िलों में जाकर बीजेपी के ख़िलाफ़ जनसभा और प्रेस कॉन्फ्रेंस करेंगे.  ये ज़िले हैं - मेरठ, मुरादाबाद, लखनऊ, कानपुर, झांसी, इलाहाबाद, सिद्धार्थनगर, बनारस और गोरखपुर. इन ज़िलों का चुनाव किस आधार पर किया है? इस सवाल के जवाब में संयुक्त किसान मोर्चा से जुड़े योगेन्द्र यादव कहते हैं, "7 चरणों में उत्तर प्रदेश में चुनाव हो रहे हैं. उन सातों चरण के मुख्य ज़िले हमने चुने हैं. ये संख्या आगे बढ़ भी सकती है." मोदी बोले-  योगी सरकार ने गन्ना किसानों को किया भुगतान, किसान उठा रहे सवाल मुज़फ़्फ़रनगर में जब महिलाओं ने बीबीसी टीम को रोका और बोलीं... संयुक्त किसान मोर्चा का कहना है कि सरकार ने 2017 और 2021 में किसानों से किया वादा, पूरा नहीं  किया है.  इसलिए उन्होंने  प्रदेश भर के किसानों के नाम एक चिट्ठी लिखी है जिसमें सरकार ने जो वादे पूरे नहीं किए, उनकी लिस्ट गिनाई है.  संयुक्त किसान मोर्चे के प्रतिनिधि, उत्तर प्रदेश में जगह-जगह जाकर लोगों को ये पर्चा बांटेंगे और बीजेपी को वोट ना देने की अपील करेंगे.  हालांकि उन्होंने ये भी साफ़ किया है कि किसान 'किस पार्टी को वोट दें' इस बारे में वो किसानों से कुछ नहीं कह रहे.  उत्तर प्रदेश चुनाव: सिवालखास में 'जाट-मुस्लिम एकता' का टेस्ट- ग्राउंड रिपोर्ट  उत्तर प्रदेश चुनाव: कहानी त्रिभुवन नारायण सिंह की जो मुख्यमंत्री रहते हुए हार गए थे उप चुनाव इस चिट्ठी के मुताबिक़ : ये भी पढ़ें : लखीमपुर हिंसा 'सुनियोजित साज़िश', चले हत्या का मामला- एसआईटी उत्तर प्रदेश चुनाव: कहानी त्रिभुवन नारायण सिंह की जो मुख्यमंत्री रहते हुए हार गए थे उप चुनाव पहले चरण में उत्तर प्रदेश में जहाँ चुनाव हो रहे हैं, उसे यूपी का गन्ना बेल्ट भी कहा जाता है.  बीबीसी ने भी अपनी ग्राउंड रिपोर्ट में पाया कि गन्ने का भुगतान समय पर नहीं हो रहा है. यह किसानों के लिए एक बड़ा मुद्दा है.  जब गन्ना मंत्री सुरेश राणा से बीबीसी ने इस बारे में सवाल पूछा तो उन्होंने कहा, "उत्तर प्रदेश में 120 चीनी मिल हैं. उनमें से 94 ऐसी मिल हैं जिनका 14 दिन के अंदर हम भुगतान कर रहे हैं."  "जो बची हुई 26 मिल हैं उनमें से 16 ऐसी हैं जो इस समय करंट में भी 70 परसेंट पर हैं. बची 10, उनके लिए हम क़ानून लेकर आ गए हैं."   बिजनौर में CAA हिंसा में मारे गए युवक की कांग्रेस प्रत्याशी मां का पर्चा क्यों हुआ ख़ारिज?  2007 की याद और सोशल इंजीनियरिंग के दम पर बसपा की छुपा रुस्तम बनने की उम्मीद कितनी सही? इसी चिट्ठी में संयुक्त किसान मोर्चा ने लखीमपुर खीरी में किसानों के साथ जो हुआ, उसकी भी याद दिलाई है.  चिट्ठी में लिखा है कि पूरी घटना का षड्यंत्रकारी मंत्री अजय मिश्र 'टेनी' अब भी खुलेआम घूम रहे हैं. बीजेपी ने उन पर कोई कार्रवाई नहीं की है.  3 अक्टूबर, 2021 को लखीमपुर खीरी में 4 किसानों और एक पत्रकार की हत्या का आरोप केंद्रीय गृह राज्य मंत्री अजय मिश्र 'टेनी' के बेटे पर है.  इस पूरे मामले की जाँच एसआईटी कर रही है. पिछले साल दिसंबर में एसआईटी ने अदालत से कहा था कि पूरा मामला 'सुनियोजित साज़िश' का है. इसके बाद गृह राज्य मंत्री पत्रकारों को कैमरे पर धमकाते भी नज़र आए थे.  2007 की याद और सोशल इंजीनियरिंग के दम पर बसपा की छुपा रुस्तम बनने की उम्मीद कितनी सही? उत्तर प्रदेश विधानसभा चुनाव 2022: सपा, बसपा, भाजपा या कांग्रेस- दलितों का रुख किधर? हालांकि उत्तर प्रदेश चुनाव में अजय मिश्र 'टेनी' का नाम स्टार प्रचारकों की सूची से ग़ायब है.  यूपी चुनाव की तारीखों के ऐलान से पहले  प्रधानमंत्री आवास पर सांसदों के साथ चर्चा में भी वो नज़र नहीं आए थे और ना ही कहीं अकेले चुनाव प्रचार करते उनकी तस्वीर ही सामने आई है.  साफ़ है कि बीजेपी ने चुनाव में उन्हें लाइमलाइट में नहीं रखा है, लेकिन पार्टी से अलग भी नहीं किया है.  किसान आंदोलन स्थगित करते हुए संयुक्त किसान मोर्चा की छह डिमांड में से एक माँग मंत्री को हटाने की भी थी. और अब किसानों ने दोबारा से अपनी पुरानी माँग दोहराई है.  उनका दावा है कि उत्तर प्रदेश के छोटे-बड़े 57 किसान संगठन इस मिशन में उनके साथ हैं.   ये भी पढ़ें : धर्म संसद: दो आयोजन, एक जैसे गंभीर आरोप, दो राज्यों में कार्रवाई में अंतर क्यों? अखिलेश यादव की यह रणनीति क्या योगी के हिन्दुत्व पर पड़ेगी भारी?   बीबीसी के संवाददाताओं ने उत्तर प्रदेश में  जगह-जगह घूम कर संयुक्त किसान मोर्चा की अपील पर किसानों से बात की.  बुलंदशहर के गन्ना किसान राजकुमार, अपनी फसल बेचने निकले थे. रास्ते में उन्होंने बीबीसी संवाददाता वात्सल्य राय से बात की.  जब उनसे पूछा गया कि क्या वो इस चुनाव में 'बीजेपी को सज़ा' देने की संयुक्त किसान मोर्चे की अपील से सहमत हैं?  जवाब में राजकुमार ने किसान होने के नाते बिजली और गन्ना भुगतान में देरी की तमाम परेशानियाँ गिनाईं, लेकिन 'बीजेपी को सज़ा' देने के सवाल पर बोले, "किसान होने के नाते सज़ा तो नहीं दे पाएंगे. इस वक़्त देश में हिंदू-मुसलमान का मामला चल रहा है. हिंदुत्व बचाने के लिए बीजेपी ज़रूरी है. किसानों की अपनी दिक़्क़तें हैं, लेकिन हिंदू- मुसलमान की दिक़्क़त ज़्यादा बड़ी है." गन्ने का भुगतान समय पर हो रहा है या नहीं? इस सवाल पर राजकुमार कहते हैं, "14 दिन में तो नहीं हो रहा है, लेकिन अखिलेश सरकार के मुक़ाबले जल्दी पैसा ज़रूर मिल रहा है."  उत्तर प्रदेश चुनाव: पश्चिमी यूपी के घमासान में विभिन्न दलों की आख़िर क्या है रणनीति उत्तर प्रदेश चुनाव: मुद्दों पर हावी पाकिस्तान, जिन्ना, तालिबान, क्या करेंगे मुसलमान राजकुमार के साथ ही तरुण भी अपनी फसल बेचने निकले थे.  उनके लिए सस्ती बिजली मिलना कितना बड़ा मुद्दा है? इस सवाल पर बीबीसी से बातचीत में उन्होंने कहा, " जब हम बचेंगे तो ही सस्ती बिजली लेंगे ना. इसलिए हिंदुत्व बड़ा मुद्दा है."  तरुण मानते हैं कि परिस्थितियां किसानों के लिए पहले से बेहतर ज़रूर हुईं हैं, लेकिन अब भी सुधार की गुंजाइश है. राजकुमार और तरुण जैसे किसानों को संयुक्त किसान मोर्चा कैसे मना पाएगी? ये सवाल हमने संयुक्त किसान मोर्चा से जुड़े नेता योगेन्द्र यादव से पूछा.  उन्होंने साफ़ शब्दों में कहा, "किसानों का किसानी से ज़्यादा हिंदुत्व के मुद्दे से जुड़ना, हमारे लिए चुनौती है. देश के अलग-अलग हिस्से में ये सवाल अलग-अलग स्वरूप में आता है. इससे मुक़ाबला करने के लिए हमारा एक ही नारा रहा है - 'किसानी मेरी जाति, किसानी मेरा धर्म'.  हम इस नारे से किसानों को अपने साथ  जोड़ने की कोशिश कर रहे हैं."   ये भी पढ़ें :  योगी आदित्यनाथ का गोरखपुर से लड़ना, क्या है बीजेपी की रणनीति और चुनौती क्या पश्चिम उत्तर प्रदेश के जाट अब भी बीजेपी से नाराज़ हैं  वहीं लखीमपुर खीरी के किसान अरुण कुमार वर्मा से बीबीसी के सहयोगी पत्रकार प्रशांत पाण्डेय ने बात की.  वो पाँच एकड़ की ज़मीन पर किसानी करते हैं. ज़्यादातर रकबे पर गन्ने की खेती करते हैं.  बीबीसी से बातचीत में उन्होंने कहा, "पिछले दो सालों से हाल ज़्यादा ख़राब हो गया, अगर किसान को उचित दाम मिलता तो दिल्ली में आंदोलन क्यों होता."  "धान 1200 रुपए में बेचना पड़ा, गेहूँ की खरीद भी सेंटर पर सरकारी रेट में हो नहीं पाती. गन्ने का पेमेंट साल भर से नहीं मिला. हम बस बच्चों की फीस,दवा ही जुटा पा रहे हैं. बिजली के रेट भी आधे होने चाहिए."   अखिलेश यादव सपा से परिवारवाद और यादववाद का टैग हटाने में कामयाब होंगे? क्या सपा में गए अपने पिता एसपी मौर्य के लिए प्रचार करेंगी BJP सांसद संघमित्रा मौर्य? लखीमपुर खीरी के दूसरे किसान विक्रम सिंह ने बीबीसी के सहयोगी पत्रकार प्रशांत पाण्डेय से कहा, " मंत्री की बर्ख़ास्तगी हो या एमएसपी पर गारंटी की माँग, ये सरकार हमारी किसी माँग को नहीं मान रही."  "मंत्री को शायद जातिगत वोटों के नुक़सान की आशंका को लेकर सरकार बचा रही है.  पर सरकार ने ना तो बजट में कुछ किसानों को दिया और ना ही  किसानों से किया गया वादा पूरा किया. हम लोग संयुक्त किसान मोर्चा  के पर्चे को आगे बढ़ाएंगे." किसान मोर्चा की अपील और ग्रांउड पर किसानों से बातचीत के बाद,  इस बार देखना दिलचस्प होगा कि किसान, किसान की तरह वोट करते हैं या हिंदू-मुसलमान बन कर वोट करते हैं.  (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूबपर फ़ॉलो भी कर सकते हैं.)
अमेरिका ने कहा है कि चरमपंथी गुट इस्लामिक स्टेट के नेता अबू इब्राहिम अल-हाशिमी अल-क़ुरैशी की एक अमेरिकी कार्रवाई में मौत हो गई है.  गुरुवार को अमेरिकी राष्ट्रपति जो बाइडन ने ख़ुद देर रात हुई इस कार्रवाई की जानकारी देते हुए कहा, ''दुनिया के लिए एक बड़े आतंकी ख़तरे को दूर कर दिया गया है.''  इस हमले में अल-क़ुरैशी के अलावा इस संगठन के उप-नेता और कई अन्य लोगों की मौत की भी ख़बर है. वहीं कार्रवाई में शामिल सभी अमेरिकी सुरक्षित वापस लौट आए हैं.  अमेरिकी अधिकारियों ने उप-नेता का नाम नहीं बताया है लेकिन महीनों तक चली प्लानिंग का ब्यौरा दिया है जिसके बाद आख़िर सीरिया के इदलिब प्रांत में घुसकर ये ऑपरेशन चलाया गया. इस्लामिक स्टेट की ओर से इस बारे में अभी तक कोई बयान नहीं आया है. इस ऑपरेशन का टारगेट थे - इस्लामिक स्टेट के नेता अबू इब्राहिम अल-हाशिमी अल-क़ुरैशी. कुख़्यात चरमपंथी जिन्हें ''द ड्रिस्ट्रॉयर'' के नाम से भी जाना जाता था.  साल 2019 में अबू बक्र अल-बग़दादी की मौत के बाद अल-क़ुरैशी को इस्लामिक स्टेट का नेता बनाया गया.  बग़दादी की मौत के चार दिन बाद ही ये घोषणा हो गई कि समूह अब अल-क़ुरैशी के नेतृत्व में काम करेगा. लेकिन ऐसा माना जाता है कि अल-क़ुरैशी को इस पद के लिए काफ़ी तैयार किया गया और जंग के मैदान से दूर रखा गया था. साल 1976 में इराक़ में जन्मे अल-क़ुरैशी पर अमेरिका ने 1 करोड़ डॉलर का इनाम रखा था. तालिबान की क़ैद में रहे टिमोथी वीक्स अफ़ग़ानिस्तान क्यों लौटना चाहते हैं? अफ़ग़ानिस्तान की ज़मीन के पाकिस्तान के ख़िलाफ़ इस्तेमाल को लेकर तालिबान क्या बोला अब ख़ुफ़िया रिपोर्ट से पता चला कि अल-क़ुरैशी अपने परिवार के साथ सीरिया के आतमेह कस्बे में रह रहे हैं.  तुर्की की सीमा के पास इदलिब प्रांत में आने वाला ये इलाक़ा जिहादी गुटों का गढ़ है जो इस्लामिक स्टेट के धुर विरोधी हैं. साथ ही साथ वहाँ तुर्की समर्थित विद्रोही भी यहाँ सक्रिय हैं, जो सीरिया की सरकार का विरोध कर रहे हैं. ख़ुफ़िया जानकारी थी कि अल-क़ुरैशी वहाँ अपने परिवार के साथ एक तीन मंज़िला रिहायशी इमारत की दूसरी मंज़िल पर रह रहे है. क़ुरैशी वहीं से कुरियर यानी संदेशवाहकों के ज़रिए अपने आदेश सीरिया और दूसरी जगहों पर भेजकर समूह को चलाते थे. वो कभी भी घर से बाहर नहीं निकलते थे. सिर्फ़ नहाने के लिए बिल्डिंग की तीसरी मंज़िल पर जाया करते थे. अब यहाँ पर संदेह ये था कि अगर एयर स्ट्राइक की जाए तो इससे आम नागरिकों की मौत का ख़तरा था.  ऐसा माना जा रहा था कि बिल्डिंग में रहने वाले दूसरे परिवार इस्लामिक स्टेट से जुड़े नहीं थे या वो नहीं जानते थे कि अल-क़ुरैशी यहीं रहते हैं. बग़दादी की बड़ी बहन को तुर्की ने किया गिरफ़्तार अबु इब्राहिम अल-हाशमी इस्लामिक स्टेट के नए नेता वरिष्ठ अधिकारियों ने बताया कि इन सभी बातों को ध्यान में रखते हुए ज़मीन के रास्ते हमला बोलने के बारे में विस्तार से अध्ययन किया गया.  कई तरह के हालातों का अभ्यास किया गया, ये समझने की कोशिश की गई कि अगर ज़मीन से ऑपरेशन होता है तो कितना जोख़िम है.   रिहायशी इमारत का मॉडल बनाया गया. इंजीनियरों ने ये समझा कि अगर विस्फोट से बिल्डिंग को उड़ाया जाता है तो कैसी स्थिति बनेगी. राष्ट्रपति बाइडन को दिसंबर में इस संभावित ऑपरेशन के बारे में विस्तार से बताया गया. बाइडन ने मंगलवार को कार्रवाई की अनुमति दी.  बग़दादी का अंडरवियर कुर्द बलों ने क्यों चुराया था  अब इस्लामिक स्टेट का नया 'बग़दादी' कौन गुरुवार की आधी रात कई अमेरिकी हेलिकॉप्टर आतमेह पहुंचने लगे, बाइडन व्हाइट हाउस से स्थिति की निगरानी कर रहे थे.  स्थानीय सूत्रों ने बताया है कि अमेरिकी स्पेशल फ़ोर्सेज को आतमेह में कड़ी टक्कर मिल रही थी.  गाड़ियों पर बंधे एंटी-एयरक्राफ़्ट गन से हमला किया जा रहा था. गोलीबारी की आवाज़ करीब दो घंटे तक आती रही. अमेरिकी रक्षा मंत्रालय पेंटागन के प्रवक्ता जॉन किर्बी ने बताया कि अमेरिकी सेना ने 8 बच्चों समेत 10 लोगों को बिल्डिंग से निकाला.  कार्रवाई में मारे गए लोगों में क़ुरैशी के एक सहयोगी और उनकी पत्नी शामिल हैं जो अमेरिकी सेना पर फायरिंग कर रहे थे.  वो 15 मिनट का ऑपरेशन जिसमें बग़दादी का हुआ अंत बग़दादी की मौत से ख़त्म हो जाएगा आईएस या चरमपंथ? किर्बी ने बताया कि दो घंटे के इस ऑपरेशन के बीच उस इलाक़े में एक समूह भी आ गया.  अमेरिकी फ़ोर्सेज की कार्रवाई में उनमें से दो लोगों की मौत हो गई.  जॉन किर्बी का कहना है कि कार्रवाई में मारे गए हर एक व्यक्ति के बारे में उनके पास सटीक जानकारी नहीं है. ऑपरेशन के बारे में पता चलते ही क़ुरैशी ने तीसरी मंज़िल पर विस्फोट कर दिया, जिसमें क़ुरैशी, उनकी पत्नी और दो बच्चों की मौत हो गई.  किर्बी का कहना है कि बाद में फिंगरप्रिंट और डीएनए एनालिसिस के बाद अल-क़ुरैशी की पहचान हुई. क़ुरैशी ने जिस तरीके से ख़ुद को उड़ाया है, ठीक इसी तरह साल 2019 में अमेरिकी फ़ोर्स की कार्रवाई के वक्त अबू बक्र अल बग़दादी ने खुद को उड़ा लिया था.  वो ऑपरेशन आतमेह से 16 किलोमीटर की दूरी पर वो ऑपरेशन हुआ था, बग़दादी के साथ ही उनके तीन बच्चे भी विस्फोट में मारे गए थे. व्हाइट हेल्मेट्स रेस्क्यू सर्विस, जिसे सीरिया सिविल डिफ़ेंस के नाम से भी जाना जाता है, इस संस्था का कहना है कि टारगेट की गई बिल्डिंग से 6 बच्चों और 4 महिलाओं के शव मिले हैं.  अमेरिकी राष्ट्रपति बाइडन ने बताया कि कार्रवाई में शामिल सभी अमेरिकी सुरक्षित वापस लौट आए हैं. अबू-बकर अल-बग़दादी की अमरीकी सेना के ऑपरेशन में मौत कोरोना: क्या IS ने अपने लड़ाकों के यूरोप जाने पर लगाई पाबंदी अब ये समझते हैं कि अबू इब्राहिम अल-हाशिमी अल-क़ुरैशी को पकड़ना अमेरिका के लिए इतनी अहमियत क्यों रखता है?  बीबीसी के सुरक्षा मामलों के संवाददाता गॉर्डन कोरेरा का कहना है कि अल-क़ुरैशी को निशाना बनाने के लिए अमेरिका की तरफ़ से स्पेशल फ़ोर्स को भेजे जाने का फ़ैसला ये बताता है कि उनका पकड़ा जाना अमेरिका के लिए कितना महत्व रखता है. इस्लामिक स्टेट और अल क़ायदा के अलग-अलग समूहों को सालों से ड्रोन स्ट्राइक के जरिए निशाना बनाया जाता रहा है.  ऐसे में टारगेट के लिए ज़मीन पर स्पेशल फोर्सेज उतार देना जोख़िम भरा होता है और ऐसे फ़ैसले तभी किए जाते हैं जब टारगेट अति-महत्वपूर्ण की कैटेगरी में हो. जैसे, साल 2001 में पाकिस्तान में ओसामा बिन लादेन पर कार्रवाई के लिए टीम उतारी गई थी. सुलेमानी की हत्या आईएस के लिए अच्छी ख़बर क्यों है क्या ईरान की सेना 'बदला' लेने की हालत में है?  ऐसी कार्रवाई तभी की जाती है जब अमेरिका किसी व्यक्ति को ज़िंदा पकड़ना चाहता है या उस जगह से दूसरी ख़ुफ़िया जानकारियां जुटाना चाहता है. 2019 में अबू बक्र अल बग़दादी के लिए भी ऐसे ही ऑपरेशन चलाया गया था. लेकिन इस बार अल-क़ुरैशी को लेकर अपेक्षाकृत कम जानकारी ही थी. आईएस में बग़दादी का जितना कद था, वैसी स्थिति अल-क़ुरैशी नहीं बना सके थे. अमेरिका ने पहले अल-क़ुरैशी के बारे में जानकारी देने पर इनाम देने की पेशकश की थी.  अमेरिका का कहना था कि इस्लामिक स्टेट के सबसे वरिष्ठ नेताओं में से क़ुरैशी एक हैं. जो उत्तर-पश्चिम इराक़ में यज़ीदी अल्पसंख्यकों के अपहरण, हत्या और तस्करी को सही ठहराते हैं और उसे ऑपरेट करने में मदद करते हैं.  तालिबान की क़ैद से रिहाई के बाद कहा, - कुछ तालिबानी 'प्यारे लोग' IS के जिहादी जिन्हें तुर्की निकालना चाहता है, पर वो जाएँगे कहाँ? अमेरिका ने कहा था कि दुनिया भर में चल रही कई आतंकी अभियानों का क़ुरैशी नेतृत्व भी कर रहे हैं. आईएस की बात करें तो फ़िलहाल, ये समूह पहले की तरह अब इराक और सीरिया के बड़े हिस्से को नियंत्रित नहीं कर रहा है. न ही अब जिहादियों के बीच इसका पहले की तरह आकर्षण रहा है. बाहरी देशों में इसका ऑपरेशन रुका हुआ है.  पिछले साल क़ाबुल में हुए धमाके के बाद आईएस-के की तरफ़ दुनिया का ध्यान गया था. उस वक्त अफ़ग़ानिस्तान से अमेरिकी सेना बाहर निकल रही थी.  लेकिन हाल के महीनों में आतंकवाद-विरोधी अधिकारियों ने ऐसी चिंता जताई है कि ये समूह इराक और सीरिया में फिर से लड़ाकों को संगठित कर रहा है और अपनी क्षमता बढ़ाने की कोशिश में जुटा हुआ है.   अर्दोआन की वजह से देश छोड़कर जाना चाहते हैं तुर्की के युवा?   बग़दादी की पत्नी तुर्की की 'हिरासत' में  पिछले महीने जिस तरीके से हमले किए गए और उत्तर-पूर्वी सीरिया में बड़े पैमाने पर जेल तोड़ने की कोशिश हुई, उसके बाद से ऐसी आशंकाओं को और बल मिला है. अमेरिका को उम्मीद है कि अल-क़ुरैशी की मौत के बाद इस्लामिक स्टेट का हौसला टूटेगा.  इस्लामिक स्टेट अपने नेता की मौत के बाद नया नेता ढूंढता है, लेकिन अब उम्मीद है कि जो भी नया नेता होगा उसको अपनी जान बचाने रखने की कोशिश करनी होगी, और इस कोशिश की वजह से भी समूह का संचालन और संगठन करना कठिन हो जाएगा. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर,  और  पर फ़ॉलो भी कर सकते हैं.)
राजधानी दिल्ली से सटे नोएडा ज़िले में रहने वाली अंजू शर्मा (बदला हुआ नाम) जब अपने पति से संबंध बनाती तो उन्हें कभी कभार हल्की ब्लीडिंग होने लगती थी. 38 साल की अंजू बीबीसी से बातचीत में कहती हैं, ''ऐसा नहीं था कि हर बार संबंध बनाते वक्त ब्लीडिंग होती थी लेकिन एक दो महीने में हल्का सा ख़ून दिखाई देता था. मुझे लगता था शायद संबंध बनाने से हुआ होगा या महीना आने वाला होगा. मैंने आयुर्वेद की दवा खाई लेकिन कुछ असर नहीं हुआ.'' वो आगे बताती हैं कि साल 2020 से उन्हें स्वास्थ्य से संबंधित ये शिकायत हो रही थी. साल बीता और इत्तेफ़ाक़ ही था कि महिला दिवस के दिन यानी आठ मार्च उनके घर के पास सरकारी मेडिकल कैंप लगा हुआ था. अंजू वहां पहुंची और वहां मौजूद डॉक्टर ने उनकी जांच की. डॉक्टरों ने उनके सैंपल भी लिए. तीन दिन बाद नोएडा के नेशनल इंस्टीट्यूट ऑफ़ कैंसर प्रिवेंशन एंड रिसर्च (एनआईसीपीआर) से उन्हें फ़ोन आया. उनके अनुसार, ''अस्पताल से फ़ोन आया तो मैं डर गई और मैंने पूछा कि कोई बड़ी बात है? उनका कहना था कोई बड़ी बात नहीं है, आपको सर्वाइकल कैंसर हो सकता है तो आप एक बार आकर फिर से जांच करवाएं.'' अंजू बताती हैं कि उनका पेपस्मीयर टेस्ट किया गया और उन्हें पता चला कि उनका सर्वाइकल कैंसर है जो अभी पहले स्टेज में है.  अंजू की दो सर्जरी हो चुकी हैं और उनकी बच्चेदानी निकाली जा चुकी है. डॉक्टरों का कहना है वे ठीक हो चुकी हैं लेकिन उन्हें हर तीन महीने में पेपस्मीयर की नियमित जांच करवानी होगी. सर्वाइकल कैंसर का नाम अंजू ने कभी नहीं सुना था लेकिन वे मानती हैं कि उन्हें इस बीमारी के बारे में समय रहते पता चल गया. डॉ स्वस्ति के अनुसार उनके पास 50 साल के ऊपर की ऐसी कई महिलाएं आती हैं जो ब्लीडिंग, ब्रेस्ट से डिस्चार्ज यानी स्तन से पानी निकलने या सफ़ेद पानी (व्हाइट डिस्चार्ज) जैसी दिक्कतों को किसी से साझा नहीं करतीं. वे सालों तक इस समस्याओं के प्रति लापरवाह रहती हैं या शर्म के मारे नहीं बताती है. जब समस्या बढ़ जाती है तब वे डॉक्टर के पास आती हैं और उसका नतीजा ये होता है कि उनका कैंसर एडवांस स्टेज पर पहुंच जाता है. डॉक्टर स्वस्ति, एक निजी अस्पताल, मैक्स सुपर स्पेशलिटी में स्त्री और कैंसर रोग विशेषज्ञ हैं. डॉ. स्वस्ति कहती हैं, ''भारत की महिलाओं में सबसे ज्यादा ब्रेस्ट कैंसर के मामले पाए जाए हैं और सर्विक्स या गर्भाशयग्रीवा में होने वाला ये सर्वाइकल कैंसर दूसरे स्थान पर है और इस बीमारी से पीड़ित अधिकतर महिलाएं एडवांस स्टेज में डॉक्टर के पास आती हैं ऐसे में सर्वाइकल कैंसर से होने वाली मौत का आंकड़ा भी बढ़ जाता है. डॉक्टर सरिता श्यामसुंदर दिल्ली स्थित वर्धमान महावीर मेडिकल कॉलेज में स्त्री रोग विशेषज्ञ हैं और सर्वाइकल कैंसर पर काम कर रही हैं.  वे बताती हैं कि भारत में एक लाख महिलाओं में से 20 महिलाओं में इस कैंसर के मामले सामने आते हैं. डॉक्टर सरिता कहती हैं, ''इस कैंसर का कारण वायरस होता है जिसे ह्यूमन पेपिलोमा वायरस कहते हैं जो यौन संबंधों के कारण शरीर में प्रवेश करता है. और अगर बार-बार कोई इस वायरस से संक्रमित होता है तो बाद में जाकर ये सर्वाइकल कैंसर का रूप ले लेता है.'' विश्व स्वास्थ्य संगठन या डब्लयूएचओ के मुताबिक सर्वाइकल कैंसर के 95 फ़ीसद से ज्यादा मामलों का कारण ह्यूमन पेपिलोमा वायरस या एचपीवी होता है. एचपीवी वायरस ज्यादातर यौन संबंध बनाने पर फैलता है और ज्यादातर मामलों में लोग यौन क्रियाओं की शुरुआत होने के बाद ही इससे संक्रमित हो जाते हैं. वहीं 90 फ़ीसद से ज्यादा में संक्रमण अपने आप ख़त्म भी हो जाता है. डब्लयूएचओ के मुताबिक एक महिला के शरीर में अगर सामान्य प्रतिरोधक क्षमता है उसमें सर्वाइकल कैंसर को विकसित होने में 15 से 20 साल लगते हैं. और अगर किसी महिला की प्रतिरोधक क्षमता कमज़ोर है जैसे किसी एचआईवी संक्रमित महिला का इलाज नहीं हुआ है तो इस कैंसर को ऐसी महिला में विकसित होने में पांच से दस साल का समय लगता है. वहीं टीबी जैसी बीमारी से कोई महिला पीड़ित है, तो उसे भी ये कम समय में हो सकता है. भारत में महिलाओं में सबसे ज्यादा ब्रेस्ट कैंसर के मामले सामने आते हैं. डॉ स्वस्ति सर्वाइकल कैंसर पर ग्लोबोकेन द्वारा जारी किए गए आंकड़ों का हवाला देते हुए कहती हैं कि साल 2018 में पूरे भारत से एक साल में सर्वाइकल कैंसर के एक लाख मामले सामने आए और 60-62 हज़ार महिलाओं की मौत हुई थी. ग्लोबोकेन दरअसल दुनियाभर में कैंसर के मामलों और उससे होने वाली मौतों के आंकड़े रखता है. वे बीबीसी से बताती हैं कि उनके पास एक महीने में पांच से सात मामले सर्वाइकल कैंसर के आते हैं. इसमें से ज्यादातर महिलाओं की उम्र 45-50 साल से ऊपर होती है. काली महिलाओं में स्तन कैंसर अधिक, क्यों? जानलेवा नहीं है स्तन कैंसर  वहीं डॉ. सरिता श्यामसुंदर के अनुसार उनके विभाग की हर ओपीडी में रोज़ दो या तीन ऐसे मरीज़ आते हैं जिनमें वो महिलाएं होती हैं जिन्हें एडवांस स्टेज का कैंसर होता है. वो बताती हैं कि ये महिलाएं सर्वाइकल कैंसर से पीड़ित होती हैं और ये सामान्य इन्फेक्शन समझ कर उनकी दवाएं लेती हैं और जांच नहीं करवाती हैं.  डॉक्टर ये भी कहती हैं कि महिलाएं ये सोचने लगती हैं कि उन्हें मेनोपॉज़ हो गया है तो अब सर्वाइकल कैंसर नहीं हो सकता है ये ग़लत धारणा है. साथ ही डॉक्टरों का कहना है क्योंकि ये एचपीवी वाइरस से होने वाला कैंसर है इसलिए पुरुषों में भी पीनाइल कैंसर, ओरल कैंसर या जननांग में मस्से होना इसके संकेत हो सकते हैं. महिलाओं में ये ओरल कैंसर या वजाइनल कैंसर की शक्ल में भी हो सकता है और उन्हें भी जननांग में मस्से आ सकते हैं. विश्व स्वास्थ्य संगठन या डब्लयूएचओ के अनुसार सर्वाइकल कैंसर विश्व में महिलाओं में होने वाला चौथा आम कैंसर है और आकलन के मुताबिक साल 2020 में इस कैंसर के 6,04,000 नए मामले सामने आए थे और इससे 3,42,000 महिलाओं की मौत हुई थी. संस्था के मुताबिक 90 फ़ीसद नए मामले और मौत मध्यमवर्गीय आमदनी वाले देशों में दर्ज की गई. डब्लयूएचओ के अनुसार जिस महिला को एचआईवी नहीं है, उसकी तुलना में एचआईवी से पीड़ित महिला को सर्वाइकल कैंसर होने की आशंका छह गुना बढ़ जाती है. शुरुआत में कोई लक्षण नहीं होते लेकिन अगर लक्षण दिखते हैं तो इन्हें नज़रअंदाज नहीं करना चाहिए. प्रमुख लक्षणः- साल 2008 में एचपीवी वैक्सीन को स्वीकृति मिली थी लेकिन इसे राष्ट्रीय टीकाकरण अभियान का हिस्सा नहीं बनाया गया है. ऐसे में इसकी कीमत के कारण भी ये वैक्सीन या टीका लड़कियों की एक बड़ी आबादी की पहुंच से दूर है. हालांकि कुछ राज्यों जैसे दिल्ली, सिक्किम और पंजाब में सार्वजनिक स्वास्थ्य कार्यक्रम के तहत स्कूल जाने वाली लड़कियों को एचपीवी के टीके देने का प्रावधान शुरू किया गया है. डॉ स्वस्ति और सरिता कहती हैं, ''ये टीका भारत में अभी 9 से 26 साल की लड़कियों के लिए है और इससे कैंसर से 70 फ़ीसद रोकथाम हो सकती है. लेकिन बचा हुआ 30 प्रतिशत कैसे पूरा होगा इसके लिए हर पांच साल में स्क्रीनिंग होनी चाहिए.'' अगर लड़की नौ से 15 साल की है तो उसे एचपीवी के दो टीके दिए जाएंगे और 15 साल के बाद टीका लगता है तो लड़की को टीके के तीन डोज लगेंगे. ये टीके एक नियमित अंतराल पर दिए जाएंगे. डॉक्टर स्वस्ति के अनुसार, ''11-13 साल में सेक्शुएल एक्टिवीटी शुरू नहीं हुई होती है. साथ ही इस उम्र में रोग प्रतिरोधक क्षमता या इम्यूनीटि सिस्टम विकसित हो रहा होता है तो इससे एंटीबॉडी और मजबूत हो जाती हैं. और ये टीका लड़कों को भी दिया जाना चाहिए.'' हर महिला को हर पांच साल में पेपस्मीयर और एचपीवी टेस्ट करवाना चाहिए. अगर किसी महिला की सेक्शुएल एक्टिविटी शुरू हो जाती है तो ऐसे में उन्हें इस एक्टिवीटी के दो साल बाद ये जांच करवाना शुरू कर देना चाहिए चाहे वो शादीशुदा हो या न हो. एक मेडिकल वेबसाइट बॉयो मेड सेंट्रल या बीएमसी के अनुसार अनुसार कई देशों कनाडा, यूके, आयरलैंड, इटली और फ्रांस कुछ ऐसे देश हैं जहां सार्वजनिक स्वास्थ्य सेवाएं हर तीन साल में 25-65 उम्र की सेक्शुएली एक्टिव महिलाओं में पेपस्मीयर टेस्ट की सिफारिश करते हैं. इस वेबसाइट पर मेडिकल, विज्ञान या तकनीक के क्षेत्र में हुए शोध प्रकाशित किए जाते हैं. डॉक्टर मानते हैं कि अगर अर्ली स्टेज या शुरुआती चरण में ही कैंसर का पता चल जाता है तो कैंसर पूरी तरह से ठीक हो सकता है और इसमें 95 से 97 प्रतिशत सर्वाइवल रेट यानी जीवित रह सकने की दर होती है. विश्व स्वास्थ्य संगठन जहां सर्वाइकल कैंसर को ख़त्म करने और जागरूकता लाने की दिशा में काम कर रहा है. वहीं डॉक्टर सरिता भी मानती हैं कि लोगों में सर्कवाइल कैंसर के प्रति जागरूकता आ रही है. और प्राथमिक केंद्रों में भी इसकी जाँच शुरू हो गई है. डॉक्टरों का कहना है कि अगर जांच समय पर होती रहे और लड़कियों का टीकाकरण समय से हो तो इस कैंसर से शत प्रतिशत बचा जा सकता है. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
