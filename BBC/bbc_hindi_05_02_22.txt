पहले राज बावा और रवि कुमार की जबरदस्त गेंदबाज़ी और फिर उपकप्तान शेख़ रशीद, ऑलराउंडर राज बाबा और निशांत सिंधु की दमदार बल्लेबाज़ी की बदौलत भारत ने अंडर-19 क्रिकेट वर्ल्ड कप में इंग्लैंड को चार विकेट से हराकर पांचवी बार ट्रॉफ़ी जीत ली है. इंग्लैंड ने पहले बल्लेबाज़ी करते हुए 189 रन बनाए. इसके जवाब में भारतीय उपकप्तान रशीद और निशांत सिंधु की अर्धशतकीय पारियों की बदौलत भारत ने इंग्लैंड को चार विकेट से हराया. इसके साथ ही इंग्लैंड का 24 साल बाद अंडर-19 वर्ल्ड कप जीतने का ख़्वाब पूरा न हो सका और यश धुल पांचवे ऐसे भारतीय कप्तान बन गए जिन्होंने अंडर-19 वर्ल्ड कप की ट्रॉफ़ी पर भारत का नाम अंकित कर दिया. यश धुल से पहले विराट कोहली, मोहम्मद कैफ, उन्मुक्त चंद और पृथ्वी शॉ भी भारत के लिए अंडर-19 क्रिकेट वर्ल्ड कप जीत चुके हैं. सर विवियन रिचर्ड्स क्रिकेट स्टेडियम में खेले गए फ़ाइनल में इंग्लैंड की तरह ही भारतीय पारी की शुरुआत भी अच्छी नहीं रही और पहला विकेट शून्य पर गिर गया. इसके बाद एक छोर से उप कप्तान रशीद जम गए और सेमीफ़ाइनल की तरह उन्होंने यहां भी अर्धशतक (50 रन) जमाया. दूसरे विकेट के लिए हरनूस सिंह के साथ उन्होंने 49 रन जोड़े और फिर अपना अर्धशतक पूरा करने के बाद तीसरे विकेट के रूप में आउट हुए. दूसरे सलामी बल्लेबाज़ हरनूर सिंह ने 21 रनों की अहम पारी खेली. उप कप्तान शेख़ रशीद के आउट होने के बाद अभी दो ही रन बने थे कि कप्तान यश धुल भी आउट हो गए. ऑस्ट्रेलिया के ख़िलाफ़ सेमीफ़ाइनल में शतकीय पारी खेलने वाले कप्तान धुल ने फ़ाइनल में 17 रनों की पारी खेली. धुल के चौथे खिलाड़ी के रूप में उनके आउट होने तक भारतीय टीम ने 97 रन बनाए थे. कप्तान और उप कप्तान दोनों के पवेलियन लौट जाने के बाद फ़ाइनल मैच में अपनी गेंदबाज़ी से धूम मचाने वाले राज बावा और निशांत सिंधु ने पांचवें विकेट लिए (67 रनों की) अर्धशतकीय साझेदारी निभाई. राज बावा ने बेशकीमती 35 रन बनाए.  राज बावा के आउट होने के बाद निशांत सिंधु ने अपना अर्धशतक पूरा किया और भारत को जीत तक पहुंचाया. इससे पहले पहले बल्लेबाज़ी करने उतरी इंग्लैंड की टीम पर भारतीय गेंदबाज़ों राज बावा और रवि कुमार ने शिकंजा कसते हुए आपस में नौ विकेट लिए और इंग्लैंड को बड़ा स्कोर खड़ा करने से रोका. हालांकि, शुरुआती झटकों से संभलते हुए इंग्लैंड ने मध्यक्रम के बल्लेबाज जेम्स रीव के शानदार 95 रनों की बदौलत अपनी पारी में 189 रन बनाए. टॉस जीत कर पहले खेलने उतरी इंग्लैंड की टीम की शुरुआत अच्छी नहीं रही. रवि कुमार ने दूसरे ओवर में ही इंग्लैंड को पहला झटका दिया. ओपनर जैकब बेथेल को उन्होंने एलबीडब्ल्यू आउट किया. दूसरे छोर से इंग्लैंड के सलामी बल्लेबाज़ जॉर्ज थॉमस ने मैच के तीसरे ओवर में अपने हाथ खोलते हुए एक छक्का, दो चौका जड़ा और 14 रन बटोरे. लेकिन अपने दूसरे ओवर में कप्तान प्रेस्ट को शून्य पर आउट कर रवि कुमार ने इंग्लैंड को बड़ा झटका दिया. प्रेस्ट अंडर-19 वर्ल्ड कप के फ़ाइनल में शून्य पर आउट होने वाले पहले कप्तान बने. दो विकेट गिरने तक इंग्लैंड का स्कोर 18 रन था. तीन ओवर में छह की औसत से रन बटोर रहे इंग्लैंड के टीम अपने कप्तान के आउट होने के बाद दबाव में आ गई और उसकी रन गति धीमी हो गई. अगले छह ओवर तक इंग्लैंड के बल्लेबाज़ संभल कर खेलते रहे और जब जॉर्ज थॉमस 30 गेंदों पर 27 रन बना कर अपनी पारी जमाते हुए दिख रहे थे तब राज बावा ने उन्हें भारतीय कप्तान यश धुल के हाथों कैच आउट कराया. अपने अगले ही ओवर में बावा ने लगातार दो गेंदों पर विलियम लक्सट्न और जॉर्ज बेल को विकेटकीपर दिनेश बाना के हाथों कैच आउट कराया. 13वें ओवर में 47 रन बनाने तक इंग्लैंड की आधी टीम पवेलियन लौट चुकी थी. बावा ने अपने छठे ओवर में इंग्लैंड को छठा झटका दिया. सातवां विकेट भी बावा ने ही लिया. हालांकि इसके बाद जेम्स सेल्स और जेम्स रीव ने आठवें विकेट के लिए 93 रनों की साझेदारी निभाई और टीम के स्कोर को 189 पर पहुंचाया. इंग्लैंड की पूरी टीम 44.5 ओवर में आउट हो गई. राज बावा ने 9.5 ओवर में 31 रन देकर पांच और रवि कुमार ने 9 ओवर में 34 रन देकर चार विकेट लिए वहीं एक विकेट कुशल तांबे ने लिया. इंग्लैंड की पारी में भारतीय कप्तान यश धुले ने अपने सात गेंदबाज़ों का इस्तेमाल किया. राज बावा अपने पांच विकेट लेने के दौरान अंडर-19 वर्ल्ड कप फ़ाइनल में बेस्ट बॉलिंग फिगर का रिकॉर्ड भी अपने नाम किया. उनसे पहले यह रिकॉर्ड भारत के ही अनवर अली के नाम था. जिन्होंने 2006 में 35 रन देकर पांच विकेट लिए थे. राज बावा ने जहां इस टूर्नामेंट में गेंद और बैट दोनों से अपनी उपयोगिता साबित की है वहीं रवि कुमार ने सेमीफ़ाइनल में ऑस्ट्रेलिया के ख़िलाफ़ सेमीफ़ाइनल में भी दो विकेट लिए थे जबकि क्वार्टर फ़ाइनल में उन्होंने तीन विकेट चटकाए थे. फ़ाइनल की तरह ही रवि कुमार ने क्वार्टर फ़ाइनल में भी शुरुआती तीन विकेट लेकर बांग्लादेशी टीम को ज़ोरदार झटका दिया था जिससे वो अंत तक उबर नहीं पाई थी. राज बावा की गेंदबाज़ी को देखकर इंग्लैंड के पूर्व क्रिकेटर माइकल वॉन ने ट्वीट किया कि, "राज बावा भारत के अगले सीम ऑलराउंडर हो सकते हैं, जिसे भारत वर्षों से तलाश रहा है." (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
उन्मुक्त चंद पहले भारतीय खिलाड़ी हैं जिन्हें ऑस्ट्रेलिया की टी20 क्रिकेट लीग बिग बैश लीग में खेलना मौका मिला. उन्मुक्त चंद ने भारतीय क्रिकेट के सभी प्रारूप को छोड़कर अमेरिका जाने का फ़ैसला लिया.  उन्होंने अमेरिका की क्रिकेट टीम की तरफ से मैच खेलने शुरू किए. अब वो बीबीएल में खेल रहे हैं. उन्मुक्त चंद की कप्तानी में भारत ने अंडर-19 का क्रिकेट विश्वकप जीता था.  उन्होंने आईपीएल में भी दिल्ली की टीम से कुछ मैच खेले थे. देखिए उन्मुक्त चंद के साथ बीबीसी संवाददाता अमरेश द्विवेदी की ये ख़ास बातचीत. वीडियो एडिटः मनीष जालुई (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
इंडियन प्रीमियर लीग (आईपीएल) के 15वें सीज़न के लिए खिलाड़ियों की नीलामी की जाएगी. इस नीलामी के बाद सभी टीमों का चेहरा बदलने वाला है.  भारत के साथ-साथ दुनियाभर के कई लोकप्रिय खिलाड़ियों ने इस नीलामी के लिए रजिस्टर कराया है. इनमें से कई की बड़ी बोली लगने की उम्मीद है. आइए जानते हैं नीलामी के बारे में सबकुछ. आईपीएल के 15वें सीज़न के लिए खिलाड़ियों की नीलामी 12 और 13 फरवरी को बेंगलुरू में होगी.  खिलाड़ी इस लीग में हिस्सा लेने के लिए उत्सुक हैं. बीसीसीआई के मुताबिक़, नीलामी के लिए 1,214 खिलाड़ियों ने पंजीकरण कराया था.  स्क्रीनिंग प्रक्रिया के बाद उनमें से 590 खिलाड़ी नीलामी में हिस्सा लेंगे. इनमें 370 भारतीय और 220 विदेशी खिलाड़ी हैं. सहयोगी देशों के 7 खिलाड़ी मैदान में हैं.  अफ़ग़ानिस्तान (17), ऑस्ट्रेलिया (47), बांग्लादेश (5), इंग्लैंड (24), आयरलैंड (5), न्यूजीलैंड (24), दक्षिण अफ़्रीका (33), श्रीलंका (23), वेस्ट इंडीज़ (34), जिम्बाब्वे (17) 1), नेपाल (1), यूएसए (1), नामीबिया (3), स्कॉटलैंड (1). 48 खिलाड़ियों ने अपना बेस प्राइस 2 करोड़ रुपये तय किया है. 20 प्लेयर्स का बेस प्राइस 1.5 करोड़ है जबकि 34 प्लेयर्स का बेस प्राइस 1 करोड़ है. दक्षिण अफ्रीका के 42 वर्षीय स्पिनर इमरान ताहिर, नीलामी में सबसे उम्रदराज खिलाड़ी होंगे. वहीं अफ़ग़ानिस्तान के 17 वर्षीय नूर अहमद नीलामी में सबसे कम उम्र की खिलाड़ी होंगी. ये सब इस बात पर निर्भर करता है कि नीलामी के लिए हर एक टीम के पास कितना पैसा है. 4 खिलाड़ियों को रिटेन करने वाली टीमों के पास नीलामी में कम पैसा उपलब्ध होता है. चेन्नई सुपर किंग्स (48), दिल्ली (47.5), कोलकाता (48), मुंबई (48), पंजाब किंग्स (72), राजस्थान रॉयल्स (62), रॉयल चैलेंजर्स बेंगलुरू (57) और सनराइज़र्स हैदराबाद (68). सभी आंकड़ें करोड़ों में हैं. नीलामी में पंजाब किंग्स के पास काफ़ी पैसा होगा. नीलामी में सनराइज़र्स हैदराबाद के पास भी अच्छी टीम बनाने के लिए पर्याप्त पैसा है. चूंकि बाकी टीमें प्रमुख खिलाड़ियों को बरक़रार रखती हैं, इसलिए उनके पास नीलामी में सीमित राशि होगी. इस सीजन में टीमों की संख्या 8 से बढ़कर 10 हो गई है. दरअसल इनमें लखनऊ और अहमदाबाद को जोड़ा गया है. दोनों टीमों ने तीन-तीन खिलाड़ियों का चयन किया है. लखनऊ की अगुवाई केएल राहुल करेंगे जबकि अहमदाबाद की अगुवाई हार्दिक पांड्या करेंगे. लखनऊ ने राहुल को रवि बिश्नोई और मार्कस स्टोन्स के साथ चुना है. अहमदाबाद में हार्दिक की जोड़ी राशिद खान और शुभमन गिल के साथ है. आईपीएल टीमों के पास ऐसे खिलाड़ियों को रिटेन करने का मौक़ा है जो टीम की भविष्य की योजनाओं का हिस्सा हैं. प्रत्येक टीम 4 खिलाड़ियों को रिटेन कर सकती है. ये खिलाड़ी रिटेंशन के कारण नीलामी के लिए उपलब्ध नहीं हैं. पंजाब किंग्स - मयंक अग्रवाल और अर्शदीप सिंह चेन्नई सुपर किंग्स - महेंद्र सिंह धोनी, ऋतुराज गायकवाड़, रवींद्र जडेजा, मोइन अली मुंबई इंडियंस - रोहित शर्मा, सूर्यकुमार यादव, कीरन पोलार्ड, जसप्रीत बुमराह कोलकाता नाइट राइडर्स - वेंकटेश अय्यर, आंद्रे रसेल, सुनील नरेन, वरुण चक्रवर्ती सनराइज़र्स हैदराबाद - केन विलियमसन, उमरान मलिक, अब्दुल समदी रॉयल चैलेंजर्स बेंगलुरू - विराट कोहली, ग्लेन मैक्सवेल, मोहम्मद सिराज राजस्थान रॉयल्स - जोस बटलर, संजू सैमसन, यशस्वी जायसवाल दिल्ली कैपिटल्स - ऋषभ पंत, पृथ्वी शॉ, अक्षर पटेल, एनरिक नोरसिया डेविड वार्नर का सनराइज़र्स हैदराबाद से पिछले सीज़न में नाता टूट गया था. टीम की कप्तानी से हटाए गए वॉर्नर को होटल में बैठकर टीवी पर मैच देखना पड़ा था. वार्नर का नाम इस बार नीलामी में शामिल होगा. वो एक ऐसे बल्लेबाज़ हैं, जो हर सीज़न में रनों की बौछार करते हैं. वो एक सफल कप्तान रहे हैं और वो इंस्टाग्राम और अन्य सोशल मीडिया प्लेटफॉर्म पर भारत में बहुत ज़्यादा लोकप्रिय हैं. कई टीमें वार्नर को अपनी टीम में शामिल करने के लिए उत्सुक हैं. श्रेयस अय्यर दिल्ली कैपिटल्स टीम की रीढ़ थे. श्रेयस इस बार नीमाली के लिए उपलब्ध होंगे, क्योंकि दिल्ली कैपिटल्स ने अब ऋषभ पंत को अपना कप्तान बनाने का फैसला किया है. ऐसे प्रतिभाशाली बल्लेबाज़ और स्मार्ट कप्तान को लेने के लिए काफ़ी टीमें उत्सुक होंगी. भारत के अनुभवी स्पिनर रविचंद्रन अश्विन, सलामी बल्लेबाज शिखर धवन, तेज गेंदबाज मोहम्मद शमी और भुवनेश्वर कुमार, बल्लेबाज अजिंक्य रहाणे चर्चा में रहेंगे. कई टीमें शार्दुल ठाकुर, दीपक चहर, युजवेंद्र चहल, मनीष पांडे, ईशान किशन, हर्षल पटेल, वाशिंगटन सुंदर, दीपक हुड्डा को टीम में शामिल करने के लिए बेताब हैं. विदेशी खिलाड़ियों में न्यूजीलैंड के ट्रैंट बोल्ट, दक्षिण अफ्रीका के कैगिसो रबाडा, ऑस्ट्रेलिया के पैट कमिंस, विकेटकीपर-बल्लेबाज़ क्विंटन डी कॉक और बल्लेबाज़ फाफ डु प्लेसिस शामिल हैं. दुनिया भर की विभिन्न ट्वेंटी-20 लीगों में अच्छा प्रदर्शन करने वाले कई खिलाड़ी नीलामी के लिए उपलब्ध होंगे. ये सभी आईपीएल में अपनी छाप छोड़ने के लिए बेताब हैं. यूनिवर्स बॉस क्रिस गेल ने नीलामी के लिए रजिस्ट्रेशन नहीं कराया है. अपने विस्फोटक खेल और स्टाइल के लिए पहचाने जाने वाले क्रिस गेल इस सीजन में खेलते नहीं दिखेंगे. ऑलराउंडर बेन स्टोक्स ने नीलामी से नाम वापस ले लिया है क्योंकि उनका कहना है कि अब उनकी प्राथमिकता इंग्लैंड के लिए खेलना है. ऑस्ट्रेलिया के तेज़ गेंदबाज मिचेल स्टार्क बायोबबल में ना रहने की वजह देकर इस बार नीलामी में शामिल नहीं हुए है. इससे पहले आईपीएल में पंजाब और चेन्नई के लिए खेल चुके हैं सैम करण चोट की वजह से नीलामी से दूर रहेंगे. नीलामी के लिए उपलब्ध खिलाड़ियों की सूची में न्यूजीलैंड के तेज़ गेंदबाज़ काइल जैमीसन का नाम नहीं है. भारत की अंडर-19 टीम के खिलाड़ी नीलामी में होंगे. वेस्ट इंडीज़ में चल रहे अंडर-19 वर्ल्ड कप में भारतीय टीम अच्छा प्रदर्शन कर रही है. टीमें यश धूल, राज बावा, राजवर्धन हैंगरकर, विक्की ओट्सवाल, अंगकृष रघुवंशी और रवि कुमार को टीम में शामिल करना चाहेंगी. कोरोना के प्रकोप के बीच भारत में आईपीएल कराना एक चुनौती है. अगर सभी मैच एक ही शहर में खेले जाएं तो यात्रा करने की ज़रूरत और कोरोना संक्रमण की संभावना कम होती है.  इसी को ध्यान में रखते हुए इस साल का आईपीएल मुंबई में होने की संभावना है. हालांकि आईपीएल प्रशासन ने इस संबंध में कोई आधिकारिक घोषणा नहीं की है.  मुंबई में वानखेड़े स्टेडियम, ब्रेबोर्न स्टेडियम, डीवाई पाटिल स्टेडियम और कई ट्रेनिंग ग्राउंड मौजूद हैं, जिसे देखते हुए पूरा टूर्नामेंट मुंबई में खेला जा सकता है. कोरोना के मामले बढ़ने की स्थिति में टूर्नामेंट का आयोजन यूएई, दक्षिण अफ़्रीका या श्रीलंका में किया जा सकता है. इस सीज़न के लिए वीवो की जगह टाटा टूर्नामेंट का मुख्य प्रायोजक होगा. डीएलएफ, पेप्सी, वीवो, ड्रीम 11, वीवो प्रायोजक हैं. ये पहली बार है, जब टाटा आईपीएल का मुख्य प्रायोजक होगा.  आइए अब आपको बताते हैं कि आईपीएल नीलामी की पूरी प्रक्रिया कैसे होती है? आईपीएल नीलामी एक इवेंट है, जिसके ज़रिए आठ आईपीएल टीमें आगामी टूर्नामेंट के लिए नए खिलाड़ियों को चुनती हैं. बीसीसीआई इस नीलामी का आयोजन करवाता है.  आईपीएल नीलामी का आयोजन पहली बार 2008 में हुआ था. इसके बाद से हर साल इसका आयोजन हो रहा है.     एक टीम अधिकतम 25 खिलाड़ी रख सकती है, जिसमें 8 विदेशी क्रिकेटर हो सकते हैं. हर खिलाड़ी का बेस प्राइस तय होता है. इसी बेस प्राइस से उनकी बोली लगनी शुरू होती है. कोई भी टीम उस रकम से ज़्यादा की बोली लगाकर उस खिलाड़ी को ख़रीद सकती है.  अगर एक से ज़्यादा फ्रेंचाइज़ी उस खिलाड़ी को अपनी टीम में रखना चाहते हैं तो नीलामी शुरू होती है. अगर सबसे ज़्यादा बोली लगाने वाले को दूसरी टीमें चुनौती नहीं देतीं तो वो खिलाड़ी आख़िरी बोली लगाने वाली टीम में शामिल हो जाता है.  अगर किसी खिलाड़ी पर कोई भी बोली ना लगाए तो वो अनसोल्ड हो जाता है. सभी खिलाड़ियों के लिए बोली लगने के बाद, अनसोल्ड खिलाड़ियों का नाम फिर से लिया जाता है. टीमें उन्हें दूसरे दौर में ख़रीद सकती हैं.   आईपीएल में हर फ्रेंचाइज़ी यानी टीम के मालिक के पास टीम बनाने के लिए 80 करोड़ रुपये होते हैं.  ऐसा ज़रूरी नहीं है कि किसी आईपीएल फ्रेंचाइज़ी को अपना पूरा बजट खर्च करना होगा. हालांकि नए नियमों के मुताबिक़, उन्हें 75% पैसा खर्च करना ही होगा जो 60 करोड़ रुपये के क़रीब होता है.  फ्रेंचाइज़ी 80 करोड़ रुपये तक खर्च कर सकता है. पिछली बार सीएसके ने खिलाड़ियों की तनख्वा पर 79.85 करोड़ रुपये खर्च किए, जिसके बाद उसके पास सिर्फ 15 लाख रुपये बचे.  फ्रेंचाइज़ी इस हिसाब से रणनीति बनाते हैं कि उन्हें कौन-सा खिलाड़ी चाहिए और उनके पास कितना पैसा है. अक्सर ये देखने में आया है कि फ्रेंचाइज़ी सही समय पर इस्तेमाल करने के लिए कुछ पैसा बचाकर रखते हैं.  आईपीएल टीम में मुख्य तौर पर तीन तरह के खिलाड़ी होते हैं. कैप्ड भारतीय खिलाड़ी, अनकैप्ड भारतीय खिलाड़ी और विदेशी खिलाड़ी.  कैप्ड खिलाड़ी वो खिलाड़ी भारतीय खिलाड़ी होते हैं जिन्होंने खेल के किसी भी फॉर्मेट में कम से कम एक बार भारत की सीनियर टीम का प्रतिनिधित्व किया हो. यानी टेस्ट, वनडे और टी-20 में से किसी एक में भी अपने देश के लिए खेला हो. वहीं अनकैप्ड का मतलब ऐसे भारतीय खिलाड़ी, जो अपने देश के लिए इन तीनों में से किसी भी फॉर्मेट में न खेले हों. वो इंडियन फर्स्ट-क्लास सर्किट के घरेलू खिलाड़ी होते हैं जिन्होंने कभी भारत का प्रतिनिधत्व नहीं किया.     सभी नॉन-इंडियन खिलाड़ी विदेशी खिलाड़ी की श्रेणी में आता है. वो कैप्ड, अनकैप्ड या सहयोगी क्रिकेट देश के खिलाड़ी हो सकते हैं.  अंडर-19 के खिलाड़ी को अनकैप्ड श्रेणी में नहीं रखा जा सकता, जबतक कि उसने कोई फर्स्ट-क्लास या लिस्ट-ए क्रिकेट ना खेला हो.  तीनों तरह के खिलाड़ियों की आईपीएल नीलामी में कोई अंतर नहीं होता है. सिर्फ ये नियम है कि किसी भी टीम में विदेशी खिलाड़ी 8 से ज़्यादा नहीं हो सकते.  नीलामी के लिए आने वाले खिलाड़ियों की संख्या तय नहीं है. हर नीलामी में खिलाड़ियों की संख्या अलग-अलग रही है.  ये संख्या इस पर निर्भर करती है कि कितने खिलाड़ियों ने अपने क्रिकेट बोर्ड से एनओसी लेकर नीलामी के लिए अपना नाम दिया है.   इसके बाद खिलाड़ियों को कई फेक्टर को ध्यान में रखते हुए शॉर्टलिस्ट किया जाता है. ये फेक्टर इस पर निर्भर करते हैं कि अलग-अलग तरह के कितने खिलाड़ी उनके पास हैं. खिलाड़ियों को खेलने के तरीक़े के आधार पर अलग-अलग पूल में डाला जाता है, जैसे विकेटकीपर, गेंदबाज़, बल्लेबाज़, अनकैप्ड आदि.  बेस प्राइस वो मूल्य होता है जिसके ऊपर बोली लगना शुरू होती है. बोली की रक़म बेस प्राइस से शुरू होती है. कोई भी खिलाड़ी बेस प्राइस से नीचे की रकम पर नहीं बिक सकता.  बेस प्राइस बीसीसीआई तय करता है, लेकिन खिलाड़ी ख़ुद भी अपना बेस प्राइस तय कर सकते हैं, लेकिन वो 10 लाख रुपये से कम नहीं होना चाहिए और दो करोड़ रुपये से ज़्यादा नहीं होना चाहिए.  कैप्ड और विदेशी खिलाड़ी आम तौर पर अपना बेस प्राइस अधिकतम सीमा तक रखते हैं वहीं अनकैप्ड भारतीय खिलाड़ी मुक़ाबलन कम बेस प्राइस रखते हैं.    बेस प्राइस तय करते वक़्त खिलाड़ियों की परफॉर्मेंस हिस्ट्री, हालिया फॉर्म, सोशल मीडिया फॉलोविंग आदि का ख़ास ख्याल रखना पड़ता है, नहीं तो बेस प्राइस बहुत कम या बहुत ज़्यादा हो जाने का जोखिम रहता है.  कई बार ऐसा हुआ है कि कई खिलाड़ी इसलिए नहीं बिक पाए क्योंकि उन्होंने अपना बेस प्राइस बहुत ज़्यादा रख दिया था.  हर फ्रेंचाइज़ी अपनी टीम में कम से कम 18 और ज़्यादा से ज़्यादा 25 खिलाड़ी रख सकता है. टीम में 8 से ज़्यादा विदशी खिलाड़ी नहीं हो सकते.  मिसाल के तौर पर, अगर एक टीम में 25 खिलाड़ी हैं तो उनमें से 17 भारतीय खिलाड़ी होंगे (कैप्ड और अनकैप्ड) और 8 विदेशी खिलाड़ी.  ऐसा भी हो सकता है कि किसी टीम में सभी 25 भारतीय खिलाड़ी हों और एक भी विदेशी खिलाड़ी ना हो. ये संभव तो है, लेकिन आम तौर पर फ्रेंचाइज़ी विदेशी खिलाड़ियों को लेते ही हैं, क्योंकि विदेशी खिलाड़ी वैश्विक मंच पर खेल चुके होते हैं और फ्रेंचाइज़ी को लगता है कि इसका फायदा टीम को मिलेगा.  फ्रेंचाइज़ी के पास पैसा होता है तो वो विदेशी खिलाड़ियों पर भारी बोली भी लगाते हैं.  वो टीम के लिए अधिकतर 8 विदेशी खिलाड़ी ख़रीद सकते हैं, लेकिन मैच के दिन, 11 खिलाड़ियों की टीम में सिर्फ 4 विदेशी खिलाड़ियों को रखने का नियम है.  नीलामीकर्ता वो शख़्स होता है जो नीलामी की प्रक्रिया का प्रबंधन करता है. निलामी के वक़्त निलामीकर्ता खिलाड़ी के नाम और बेस प्राइस की घोषणा करता है. जब बोली लगनी शुरू हो जाती है तो बढ़ी हुई क़ीमत वही सबको बताता जाता है. वो सभी फ्रेंचाइज़ी पर नज़र रखता है कि किसने बोली पहले लगाई और कोई विवाद होने की स्थिति में मामला सुलझाता है.  सीधे शब्दों में बोलें तो नीलामीकर्ता ये सुनिश्चित करता है कि नीलामी की पूरी प्रक्रिया ठीक से और निष्पक्ष तरीक़े से हो.  जब नीलामीकर्ता घोषणा करता है - "एंड सोल्ड!" तब खिलाड़ी सबसे ज़्यादा बोली लगाने वाली फ्रेंचाइज़ी को बिक जाता है.  आयोजन की शुरुआत से दस साल तक रिचर्ड मेडले आईपीएल के नीलामीकर्ता रहे. 2018 में बीसीसीआई ने उनका कॉन्ट्रेक्ट ख़त्म कर दिया और उनकी जगह ब्रिटेन के ह्यू एडमीड्स ने ले ली. ह्यू एक इंडिपेंडेंट फाइन आर्ट, क्लासिक कार और चैरेटी नीलामकर्ता रहे हैं.  कौन-से खिलाड़ी सबसे ज़्यादा क़ीमत पर बिके? ये देखना दिलचस्प होगा कि इस नीलामी में सबसे ज्यादा बोली किसकी लगती है. आइए जानें कि नीलामी में अब तक की सबसे महंगी बोली किसकी लगी.   2008-एमएस धोनी (6 करोड़) 2009 - एंड्रयू फ्लिंटॉफ और केविन पीटरसन (7.35 करोड़ प्रत्येक) 2010 - किरन पोलार्ड और शेन बॉन्ड (3.4 मिलियन प्रत्येक) 2011- गौतम गंभीर (11.4 करोड़) 2012-रवींद्र जडेजा (9.72 करोड़) 2013-ग्लेन मैक्सवेल (5.3 करोड़) 2014-युवराज सिंह (14 करोड़) 2015-युवराज सिंह (16 करोड़) 2016- शेन वॉटसन (9.5 करोड़) 2017-बेन स्टोक्स (14.5 करोड़) 2018-बेन स्टोक्स (12.50 करोड़) 2019-जयदेव उनादकट और वरुण चक्रवर्ती (8.4 करोड़ प्रत्येक) 2020-पैट कमिंस (15.5 करोड़) (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूबपर फ़ॉलो भी कर सकते हैं.)
कर्नाटक सरकार ने राज्य में हिजाब बनाम भगवा शॉल का मामला गर्माने के साथ ही प्री-यूनिवर्सिटी कॉलेजों में यूनिफॉर्म अनिवार्य करने का नया आदेश जारी कर दिया है.  यह आदेश कर्नाटक हाई कोर्ट में मामले को लेकर तीन दिन बाद फिर शुरू हो रही सुनवाई से पहले आया है.  राज्य के कुछ कॉलेजों में मुस्लिम छात्राओं को हिजाब पहनने से रोके जाने के बाद हाई कोर्ट में दो याचिकाएं दायर की गई थीं.  इनमें कहा गया था कि उन्हें हिजाब पहनने से नहीं रोका जा सकता है.  राज्य सरकार ने यूनिफॉर्म को लेकर जो आदेश जारी किया है उसके मुताबिक सरकारी  शिक्षा संस्थानों की कॉलेज डेवलपमेंट कमेटियां यह फैसला ले सकती हैं कि यूनिफॉर्म कैसी होगी. निजी संस्थान यह फैसला कर सकते हैं कि कॉलेजों में यूनिफॉर्म जरूरी है या नहीं.  कर्नाटक में मुसलमान लड़कियों के हिजाब पहनने पर क्यों बढ़ रहा है बवाल क्या भारतीय मुसलमानों पर है अलग-थलग होने का ख़तरा: विश्लेषण कर्नाटक के माध्यमिक शिक्षा मंत्री बीसी नागेश ने बीबीसी हिंदी से कहा, "हमने इस मामले पर एक बैठक की थी. हमारा रुख हाई कोर्ट में एडवोकेट जनरल रखेंगे." उन्होंने कहा, "पहली बात तो ये कि कर्नाटक शिक्षा कानून के नियम 11 में यह साफ है कि हर संस्थान को विद्यार्थियों के लिए यूनिफॉर्म तय करने का अधिकार होगा.दूसरी बात ये कि बॉम्बे हाई कोर्ट और सुप्रीम कोर्ट के कई फैसले पहले यह बता चुके हैं कि यूनिफॉर्म के साथ क्या पहना जा सकता है और क्या नहीं." इस फैसले में केरल हाई कोर्ट के जस्टिस ए मोहम्मद मुश्ताक के फैसले का हवाला दिया गया है.  इसमें कहा गया है, "सुप्रीम कोर्ट ने आशा रंजन और अन्य बनाम बिहार सरकार और अन्य ( 2017 4 SCC397) के मामले में बैलेंस टेस्ट को मंजूर करने के बाद कहा था कि जब अधिकारों के बीच प्रतिस्पर्धा हो तो निजी हित में सार्वजनिक हित को तवज्जो दी जानी चाहिए." इस फैसले में कहा गया था, "छात्र-छात्राओं और संस्थानों के बीच इस तरह के मामले सार्वजनिक हितों को व्यक्तिगत हितों के ऊपर रख कर ही सुलझाए जा सकते हैं." कर्नाटकः हिजाब पहनकर क्लास में जाना राजनीतिक विवाद है या क़ानूनी  श्रीलंका के मुसलमानों को क्यों सता रही भेदभाव और उत्पीड़न की चिंता बॉम्बे हाई कोर्ट के फैसले ((AIR 2003 Bom 75) में भी यूनिफॉर्म से जुड़े एक मामले का हवाला दिया गया था. इसमें स्कूल के प्रिंसिपल ने एक छात्रा (फातिमा हुसैन सैयद) को हिजाब पहन कर स्कूल आने से रोक दिया था. कर्नाटक सरकार का यह आदेश ऐसे वक्त आया है जब राज्य के तटीय जिलों में हिजाब बनाम भगवा शॉल के विवाद ने पिछले कुछ दिनों से काफी तूल पकड़ लिया है.  पिछले दिनों राज्य के उडुपी जिले के एक कॉलेज में लड़कियों के हिजाब के जवाब में कुछ छात्र भगवा शॉल पहन कर चले आए थे. इसके बाद शनिवार को लड़कियों ने भी भगवा शॉल पहन कर जुलुस की शक्ल में एक प्राइवेट कॉलेज में घुसने की कोशिश की.  उडुपी जिले के कुंडापुर स्थित भंडारकर आर्ट्स एंड साइंस कॉलेज की छात्राएं पहले एक बड़े समूह में कॉलेज के गेट के सामने पहुंचीं. इसके बाद वो जुलूस की शक्ल में इस प्राइवेट कॉलेज में भगवा शॉल पहन कर घुस गईं.  लेकिन एक दूसरे प्राइवेट कॉलेज आरएन शेट्टी कॉलेज में वहां के प्रशासनिक अधिकारियों ने स्टूडेंट्स को रोक कर उनके बैग चेक किए. कई छात्रों के पास भगवा शॉल थे, जिन्हें उन्होंने निकाल लिया. अधिकारियों ने उन छात्राओं को कॉलेज कैंपस छोड़ने को कहा, जो हिजाब पहनने पर अड़ी हुई थीं.  हिजाब पहनकर पढ़ें लड़कियां, पर्दे के पीछे से पढ़ा सकते हैं पुरुष शिक्षक: तालिबान माँ का नाम बच्चों को क्यों नहीं देते सरकारी दस्तावेज़? इस विवाद के बाद कुंडापुर गवर्नमेंट प्री-यूनिवर्सिटी कॉलेज जैसे कुछ कॉलेजों ने शनिवार को छुट्टी का एलान कर दिया.  वैसे कुछ प्राइवेट कॉलेज पहले से ही छुट्टी का एलान कर चुके थे. शनिवार को ये कॉलेज बंद थे. कुछ ने मंगलवार तक कॉलेज बंद रखने का एलान किया है.  कुंडापुर के बीजेपी सांसद हलादी श्रीनिवास शेट्टी ने बीबीसी हिंदी से कहा, "हमारे तालुक में इस संवेदनशील मुद्दे की वजह से चार या पांच कॉलेज बंद कर दिए गए हैं. गृह मंत्री (अरगा जैनेंद्र) और सेकेंडरी एजुकेशन मिनिस्टर (नागेश बीसी) ने साफ कर दिया है कि ना तो कॉलेज में हिजाब को अनुमति दी जाएगी और न ही भगवे शॉल को. "  शेट्टी कुंडापुर गवर्नमेंट पीयू कॉलेज के कॉलेज डेवलपमेंट कमेटी के अध्यक्ष भी हैं.  कर्नाटक विधानसभा में रेप वाले विवादित बयान पर छह मिनट का माफ़ीनामा उत्तर प्रदेश चुनाव: किसी के लिए 'डर' का तो किसी के लिए 'तगड़ा' है माहौल  मंगलवार को कर्नाटक हाई कोर्ट में हिजाब मामले की सुनवाई होगी. दरअससल उडुपी के गवर्नमेंट पीयू कॉलेज फॉर विमेन की छह छात्राओं ने याचिका दायर कर कहा था कि हिजाब पहनना उनका संवैधानिक अधिकार है.  शिक्षा विभाग की गाइडलाइंस में यह कहीं कहा गया है कि यहां पढ़ने वालों को यूनिफॉर्म पहनना होगा.  इस बीच, विपक्ष के नेता सिद्दरमैया और जनता दल (सेक्युलर) के अध्यक्ष एचडी कुमारस्वामी हिजाब वाले मामले को लेकर सार्वजनिक बहस में उतर पड़े हैं.  सिद्धारमैया ने कहा कि सरकार छात्राओं को हिजाब पहनने से रोक कर उनके शिक्षा के अधिकार का हनन कर रही है. हालांकि कांग्रेस अध्यक्ष डीके शिवकुमार ने थोड़ी सतर्क टिप्पणी की. उन्होंने कहा कि पार्टी इस मुद्दे पर अपना रुख जाहिर करेगी.   कर्नाटक का बिटक्वाइन स्कैमः मुख्यमंत्री बोम्मई क्यों हैं परेशान? मुसलमानों से अपने रिश्ते पर बोले योगी आदित्यनाथ  कुमारस्वामी ने कहा कि बीजेपी और कांग्रेस को 'बेटी बचाओ और बेटी पढ़ाओ' के नारे की जगह 'बेटी हटाओ' नारे को लागू कर देना चाहिए.  उन्होंने कहा कि मुस्लिम लड़कियों ने पिछले कुछ साल से शिक्षा हासिल करना शुरू किया है. लेकिन हिजाब पर पाबंदी लगाकर उन्हें पढ़ने से दूर किया जा रहा है.  कर्नाटक के पूर्व सीएम कुमारस्वामी ने कहा, "मैं तो चाहूंगा कि पहले की स्थिति बरकरार रहे. जिन कॉलेजों में पिछले कुछ सालों में हिजाब पहनने की अनुमति दी गई है, उसे खत्म नहीं किया जाना चाहिए. जिन कॉलेजों में हिजाब पहनने की अनुमति नहीं है, वहां यह नियम जारी रखा जा सकता है." (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
कर्नाटक सरकार ने राज्य में हिजाब बनाम भगवा शॉल का मामला गर्माने के साथ ही प्री-यूनिवर्सिटी कॉलेजों में यूनिफॉर्म अनिवार्य करने का नया आदेश जारी कर दिया है.  यह आदेश कर्नाटक हाई कोर्ट में मामले को लेकर तीन दिन बाद फिर शुरू हो रही सुनवाई से पहले आया है.  राज्य के कुछ कॉलेजों में मुस्लिम छात्राओं को हिजाब पहनने से रोके जाने के बाद हाई कोर्ट में दो याचिकाएं दायर की गई थीं.  इनमें कहा गया था कि उन्हें हिजाब पहनने से नहीं रोका जा सकता है.  राज्य सरकार ने यूनिफॉर्म को लेकर जो आदेश जारी किया है उसके मुताबिक सरकारी  शिक्षा संस्थानों की कॉलेज डेवलपमेंट कमेटियां यह फैसला ले सकती हैं कि यूनिफॉर्म कैसी होगी. निजी संस्थान यह फैसला कर सकते हैं कि कॉलेजों में यूनिफॉर्म जरूरी है या नहीं.  कर्नाटक में मुसलमान लड़कियों के हिजाब पहनने पर क्यों बढ़ रहा है बवाल क्या भारतीय मुसलमानों पर है अलग-थलग होने का ख़तरा: विश्लेषण कर्नाटक के माध्यमिक शिक्षा मंत्री बीसी नागेश ने बीबीसी हिंदी से कहा, "हमने इस मामले पर एक बैठक की थी. हमारा रुख हाई कोर्ट में एडवोकेट जनरल रखेंगे." उन्होंने कहा, "पहली बात तो ये कि कर्नाटक शिक्षा कानून के नियम 11 में यह साफ है कि हर संस्थान को विद्यार्थियों के लिए यूनिफॉर्म तय करने का अधिकार होगा.दूसरी बात ये कि बॉम्बे हाई कोर्ट और सुप्रीम कोर्ट के कई फैसले पहले यह बता चुके हैं कि यूनिफॉर्म के साथ क्या पहना जा सकता है और क्या नहीं." इस फैसले में केरल हाई कोर्ट के जस्टिस ए मोहम्मद मुश्ताक के फैसले का हवाला दिया गया है.  इसमें कहा गया है, "सुप्रीम कोर्ट ने आशा रंजन और अन्य बनाम बिहार सरकार और अन्य ( 2017 4 SCC397) के मामले में बैलेंस टेस्ट को मंजूर करने के बाद कहा था कि जब अधिकारों के बीच प्रतिस्पर्धा हो तो निजी हित में सार्वजनिक हित को तवज्जो दी जानी चाहिए." इस फैसले में कहा गया था, "छात्र-छात्राओं और संस्थानों के बीच इस तरह के मामले सार्वजनिक हितों को व्यक्तिगत हितों के ऊपर रख कर ही सुलझाए जा सकते हैं." कर्नाटकः हिजाब पहनकर क्लास में जाना राजनीतिक विवाद है या क़ानूनी  श्रीलंका के मुसलमानों को क्यों सता रही भेदभाव और उत्पीड़न की चिंता बॉम्बे हाई कोर्ट के फैसले ((AIR 2003 Bom 75) में भी यूनिफॉर्म से जुड़े एक मामले का हवाला दिया गया था. इसमें स्कूल के प्रिंसिपल ने एक छात्रा (फातिमा हुसैन सैयद) को हिजाब पहन कर स्कूल आने से रोक दिया था. कर्नाटक सरकार का यह आदेश ऐसे वक्त आया है जब राज्य के तटीय जिलों में हिजाब बनाम भगवा शॉल के विवाद ने पिछले कुछ दिनों से काफी तूल पकड़ लिया है.  पिछले दिनों राज्य के उडुपी जिले के एक कॉलेज में लड़कियों के हिजाब के जवाब में कुछ छात्र भगवा शॉल पहन कर चले आए थे. इसके बाद शनिवार को लड़कियों ने भी भगवा शॉल पहन कर जुलुस की शक्ल में एक प्राइवेट कॉलेज में घुसने की कोशिश की.  उडुपी जिले के कुंडापुर स्थित भंडारकर आर्ट्स एंड साइंस कॉलेज की छात्राएं पहले एक बड़े समूह में कॉलेज के गेट के सामने पहुंचीं. इसके बाद वो जुलूस की शक्ल में इस प्राइवेट कॉलेज में भगवा शॉल पहन कर घुस गईं.  लेकिन एक दूसरे प्राइवेट कॉलेज आरएन शेट्टी कॉलेज में वहां के प्रशासनिक अधिकारियों ने स्टूडेंट्स को रोक कर उनके बैग चेक किए. कई छात्रों के पास भगवा शॉल थे, जिन्हें उन्होंने निकाल लिया. अधिकारियों ने उन छात्राओं को कॉलेज कैंपस छोड़ने को कहा, जो हिजाब पहनने पर अड़ी हुई थीं.  हिजाब पहनकर पढ़ें लड़कियां, पर्दे के पीछे से पढ़ा सकते हैं पुरुष शिक्षक: तालिबान माँ का नाम बच्चों को क्यों नहीं देते सरकारी दस्तावेज़? इस विवाद के बाद कुंडापुर गवर्नमेंट प्री-यूनिवर्सिटी कॉलेज जैसे कुछ कॉलेजों ने शनिवार को छुट्टी का एलान कर दिया.  वैसे कुछ प्राइवेट कॉलेज पहले से ही छुट्टी का एलान कर चुके थे. शनिवार को ये कॉलेज बंद थे. कुछ ने मंगलवार तक कॉलेज बंद रखने का एलान किया है.  कुंडापुर के बीजेपी सांसद हलादी श्रीनिवास शेट्टी ने बीबीसी हिंदी से कहा, "हमारे तालुक में इस संवेदनशील मुद्दे की वजह से चार या पांच कॉलेज बंद कर दिए गए हैं. गृह मंत्री (अरगा जैनेंद्र) और सेकेंडरी एजुकेशन मिनिस्टर (नागेश बीसी) ने साफ कर दिया है कि ना तो कॉलेज में हिजाब को अनुमति दी जाएगी और न ही भगवे शॉल को. "  शेट्टी कुंडापुर गवर्नमेंट पीयू कॉलेज के कॉलेज डेवलपमेंट कमेटी के अध्यक्ष भी हैं.  कर्नाटक विधानसभा में रेप वाले विवादित बयान पर छह मिनट का माफ़ीनामा उत्तर प्रदेश चुनाव: किसी के लिए 'डर' का तो किसी के लिए 'तगड़ा' है माहौल  मंगलवार को कर्नाटक हाई कोर्ट में हिजाब मामले की सुनवाई होगी. दरअससल उडुपी के गवर्नमेंट पीयू कॉलेज फॉर विमेन की छह छात्राओं ने याचिका दायर कर कहा था कि हिजाब पहनना उनका संवैधानिक अधिकार है.  शिक्षा विभाग की गाइडलाइंस में यह कहीं कहा गया है कि यहां पढ़ने वालों को यूनिफॉर्म पहनना होगा.  इस बीच, विपक्ष के नेता सिद्दरमैया और जनता दल (सेक्युलर) के अध्यक्ष एचडी कुमारस्वामी हिजाब वाले मामले को लेकर सार्वजनिक बहस में उतर पड़े हैं.  सिद्धारमैया ने कहा कि सरकार छात्राओं को हिजाब पहनने से रोक कर उनके शिक्षा के अधिकार का हनन कर रही है. हालांकि कांग्रेस अध्यक्ष डीके शिवकुमार ने थोड़ी सतर्क टिप्पणी की. उन्होंने कहा कि पार्टी इस मुद्दे पर अपना रुख जाहिर करेगी.   कर्नाटक का बिटक्वाइन स्कैमः मुख्यमंत्री बोम्मई क्यों हैं परेशान? मुसलमानों से अपने रिश्ते पर बोले योगी आदित्यनाथ  कुमारस्वामी ने कहा कि बीजेपी और कांग्रेस को 'बेटी बचाओ और बेटी पढ़ाओ' के नारे की जगह 'बेटी हटाओ' नारे को लागू कर देना चाहिए.  उन्होंने कहा कि मुस्लिम लड़कियों ने पिछले कुछ साल से शिक्षा हासिल करना शुरू किया है. लेकिन हिजाब पर पाबंदी लगाकर उन्हें पढ़ने से दूर किया जा रहा है.  कर्नाटक के पूर्व सीएम कुमारस्वामी ने कहा, "मैं तो चाहूंगा कि पहले की स्थिति बरकरार रहे. जिन कॉलेजों में पिछले कुछ सालों में हिजाब पहनने की अनुमति दी गई है, उसे खत्म नहीं किया जाना चाहिए. जिन कॉलेजों में हिजाब पहनने की अनुमति नहीं है, वहां यह नियम जारी रखा जा सकता है." (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
हैदराबाद के मुचिन्तल गांव में रामानुजाचार्य की मूर्ति बन कर तैयार है. इस बनाने वाले लोगों का कहना है कि ये भारत की दूसरी और विश्व की 26वीं सबसे ऊंची मूर्ति है.   मुचिन्तल गांव हैदराबाद के बाहरी इलाक़े शमशाबाद में स्थित है. तेलुगू भाषी राज्यों में लोकप्रिय वैष्णव संप्रदाय के संन्यासी त्रिदंडी चिन्ना जीयर स्वामी के आश्रम में इस मूर्ति को लगाया जा रहा है. मूर्ति बनाने की योजना साल 2014 से चल रही थी और 2021 में पूरी हुई.   भारत के महान संतों में माने जाने वाले रामानुजाचार्य की 1000वीं जयंती के मौके पर सहस्त्राबदी समारोह का आयोजन किया जा रहा है.   मूर्ति की विशेषताएं मूर्ति की लंबाई 108 फीट है. उनके हाथ में लिया गया त्रिदंडम (जिसे वैष्णव पीठाधिपति अपने साथ रखते हैं) 135 फीट ऊंचा है. जिस सतह पर मूर्ति बनी है उसकी ऊंचाई 54 फीट है. पद्म (कमल) पीतम की ऊंचाई 27 फीट है. इस सतह को भद्र पीतम के नाम से जाना जाता है. नीचे की सतह को मिलाकर इस मूर्ति की कुल लंबाई 216 फीट है.  पीतम जिस पर मूर्ति बनाई गई है उसकी 54 पंखुड़ियां हैं और उसके नीचे 36 हाथियों की मूर्तियां बनी हुई हैं. कमल की पत्तियों पर 18 शंख और 18 चक्र बने हैं. इस मूर्ति तक पहुंचने के लिए 108 सीढ़ियां हैं.   इस मूर्ति में विभिन्न द्रविड़ साम्राज्यों की मूर्तिकला से जुड़ी चित्रकारी की गई है. मूर्ति के नाखूनों से लेकर त्रिदंडम तक को बहुत सावधानी से बनाया गया है. इस मूर्ति में रामानुजाचार्य ध्यान में बैठे हैं.    भद्रपीतम में 120 किलो सोने से ये मूर्ति बनाई जा रही है. 120 किलो सोना लेने की वजह ये है कि रामानुजाचार्य 120 सालों तक जीवित रहे थे. इस मूर्ति के साथ-साथ परिसर में 108 दिव्यदेश बनाए गए हैं. वैष्णव परंपरा के मुताबिक भगवान विष्णु के 108 अवतार और मंदिर माने जाते हैं. परिसर में बने 108 मंदिर इन्ही दिव्यदेशों के प्रतिरूप हैं. इनका निर्माण होयसल शैली में किया गया है. इसमें कुल 468 स्तंभ होंगे. विभिन्न स्थानों के मूर्तिकारों और विशेषज्ञों ने इसके लिए काम किया है.  मूर्ति और मंदिरों के अलावा यहां रामानुजम की ज़िंदगी को दिखाती एक गैलरी भी होगी. एक वैदिक पुस्तकालय, सेमिनार के लिए ऑडिटोरियम और विशेषज्ञों की बैठकें और एक ओमनिमैक्स थियेटर भी होगा. यहां पर एक संगीतमय फव्वारा भी लगाया जा रहा है. यहां हर नित्य अभिषेक की व्यवस्था भी की जा रही है.   इस मूर्ति का नाम समता मूर्ति (अंग्रेज़ी में स्टैच्यू ऑफ़ इक्वैलिटी) रखा गया है.   चिन्ना जीयर स्वामी ने कहा, ''हम इस समानता की मूर्ति को सांस्कृतिक प्रतीक के रूप में भव्य रूप से बनाए रखने की योजना बना रहे हैं ताकि दुनिया को सभी के लिए बराबरी वाली जगह को बनाने के लिए प्रेरित किया जा सके.  हम रामानुजाचार्य की 1000वीं जयंती इस तरह मना रहे हैं ताकि वसुधैव कुटुंबकम का विचार आगे बढ़ सके. रामानुजम ने लाखों लोगों को सामाजिक असमानता से आज़ाद करवाया था.''  आयोजनकर्ताओं का कहना है कि इस परियोजना पर कुल 1000 करोड़ रुपये खर्च हो रहे हैं. ये 45 एकड़ के इलाके में फैली हुई है. तेलंगाना के मुख्यमंत्री के. चंद्रशेखर राव ने मीडिया से बात करते हुए बताया कि जानेमाने उद्योगपति जुपल्ली रामेश्वर राव ने ये ज़मीन दान की है. जुलपल्ली रामेश्वर राव 'माय होम्स' समूह के मालिक हैं. वह राज्य की सत्ताधारी पार्टी के काफ़ी करीबी हैं.   जीयर इंटीग्रेटेड वैदिक एकेडमिक (जीवा) ने कहा कि उसने पूरे 1000 करोड़ रुपये दान से इकट्ठा किए हैं. इन 1000 करोड़ रुपयों में से मूर्ति बनाने में 130 करोड़ रुपये (कर हटाकर) लगे हैं.   चीनी कंपनी चेंगुआंत समूह के इरोजन कॉरपोरेशन की इस मूर्ति के निर्माण में भूमिका है. इस कंपनी ने पूरी दुनिया में बड़ी-बड़ी मूर्तियां बनाई हैं.  आयोजकों का कहना है कि इस मूर्ति में 7000 टन पंचतत्वों का इस्तेमाल किया गया है. सोना, चांदी, तांबा, पीतल और जस्ते का इस्तेमाल भी किया गया है.   जीवा और एरोजन कॉरपोरेशन के बीच 14 अगस्त, 2015 को मूर्ति के निर्माण को लेकर समझौता हुआ था. भारत की एक कंपनी ने भी इस मूर्ति के निर्माण के लिए आवेदन दिया था.   "हर किसी की पीड़ा को कम करने के लिए भले ही मुझे अकेले नरक में जाना पड़े, मैं खुशी से ऐसा करूंगा. भगवान के सामने सभी समान हैं. हर जाति को उनका नाम लेने का अधिकार है. मंदिर में प्रवेश सभी के लिए खुला है." रामानुजाचार्य ने अलग-अलग मौकों पर ये संदेश दिए हैं.  रामानुजाचार्य हिंदू भक्ति परंपरा से आते हैं. वह एक विचारक थे. उनका जन्म 1017 ईसवी में हुआ था और वो 1137 ईसवी तक जीवित रहे थे. तमिलनाडु के श्रीपेरंबुदुर में एक ब्राह्मण परिवार में उनका जन्म हुआ था. वो वरदराज स्वामी के भक्त थे. श्रीरंगम उनकी कर्मभूमि रही. उनकी समाधी अभी भी श्रीरंगम में श्री रंगनाथ स्वामी मंदिर में है.  उन्होंने विशिष्टाद्वैत सिद्धांत दिया था. इस सिद्धांत के अनुयायी श्री वैष्णव के नाम से जाने जाते हैं. उनके माथे पर दो सीधी लकीरों वाला टीका लगा होता है और वो अपने कंधे पर हमेशा शंख चक्र प्रतीक रखते हैं. इस संप्रदाय के जो लोग संन्यास लेते हैं उन्हें जीयर कहा जाता है. उनके कई नाम होते हैं जैसे इलाया पेरूमल, एमबेरूमनार, यथीराज भाष्यकरा आदि.   उनके कामों में वीदर्धा संग्राहाम, श्री भाष्यम, गीता भाष्यम आदि शामिल हैं. वह शंकराचार्य के अद्वैत विचार से पूरी तरह असहमति रखते थे. श्री वैष्णव के शब्दों में, ''अद्वैत विचार में ये नियम है कि अष्ठाक्षरी मंत्र किसी को नहीं बताया जाता लेकिन रामानुजम ने इससे असहमति जताते हुए गोपुरम मंदिर से मंत्र का उच्चारण किया था ताकि सब उसे सुन सकें. उन्होंने स्वेच्छा से उस नियम का उल्लंघन किया कि जो भी मंत्र को सुनता है उस पर कृपा होती है और जो दूसरों के लिए मंत्र बोलता है उससे शाप लगता है.  उनका कहना था कि अगर सभी पर कृपा होती है तो वो शाप लेने के लिए तैयार हैं. उन्होंने कुछ मंदिरों में दलितों के प्रवेश को लेकर काम किया. उन्होंने लोगों को निचली जातियों से वैष्णव में बदला. उन्होंने इन जातियों से कुछ पुजारी भी बनाए.''  मूर्ति के उद्घाटन के दौरान यज्ञ का आयोजन किया जा रहा है. इसे आधुनिक समय का सबसे बड़ा यज्ञ माना जा रहा है.  यहां लक्ष्मी नारायण महायज्ञ हो रहा है. इसके लिए 144 होमशालाएं, 1035 वेदियां बनाई गई हैं. 500 पंडित मंत्रोच्चार और यज्ञ कराएंगे. यज्ञ 14 दिनों तक चलेगा.  इस दौरान 9 स्कूलों के छात्र वेद मंत्र पढ़ेंगे. वे एक करोड़ बार अष्टाक्षरी मंत्र पढ़ेंगे. यज्ञ का आयोजन करने वालों ने डेढ़ लाख किलो गाय के शुद्ध घी का इंतजाम किया है. यह घी राजस्थान के पथमेढ़ा से मंगाया जा रहा है.  घी जुटाने में छह महीने का समय लगा. यज्ञ के लिए चार तरह के पेड़ों की लकड़ी से समिधा इकट्ठा की गई है. इन पेड़ों की लकड़ियां सिर्फ यज्ञ के लिए ही इस्तेमाल होती हैं.  प्रधानमंत्री नरेंद्र मोदी ने 5 फरवरी को 216 फीट की इस मूर्ति का अनावरण किया. वहीं, राष्ट्रपति रामनाथ कोविंद 13 फरवरी को 120 किलो सोने की प्रतिमा का अनावरण  करेंगे. इसके साथ अलावा भारत के मुख्य न्यायाधीश एनवी रमन्ना, उपराष्ट्रपति एम वेंकैया नायडू, केंद्रीय मंत्री राजनाथ सिंह, नीतिन गडकरी और, प्रल्हाद जोशी, आरएसएस प्रमुख मोहन भागवत भी इस 14 दिनों के समारोह में हिस्सा ले रहे हैं.  हैदराबाद आने वाले पर्यटकों का लिए रामानुजम की प्रतिमा एक नया आकर्षण होगी. यदाद्रि मंदिर के अलावा यह प्रतिमा विष्णु भक्तों और अन्य पर्यटकों को आर्कषित करेगी. इस वजह से हैदराबाद में पर्यटकों की तादाद भी बढ़ेगी.  हालांकि इस मूर्ति को लेकर सोशल मीडिया में काफी बहस चल रही है. कई लोगों ने इतनी बड़ी मूर्ति स्थापित करने और इसे समानता की मूर्ति कहने पर प्रतिक्रिया जताई है. कुछ लोगों ने अपने पोस्ट में लिखा है कि रामानुजम ने भले ही कुछ प्रगतिशील मूल्यों की शिक्षा दी होगी लेकिन वे ऐसी नहीं थी, जिनसे जाति व्यवस्था पर कोई असर पड़ा.  मूर्ति बनवाने वाले चिन्ना जीयर अपनी पिछली कुछ प्रतिक्रियाओं में कह चुके हैं, '' जाति खत्म नहीं होनी चाहिए. उन्हें यहां बरकरार रहना चाहिए. हर जाति अपना-अपना काम करे. '' उनकी इन टिप्पणियों से खासा विवाद हो गया था. भारी खर्च कर इतनी बड़ी मूर्ति स्थापित करने के मुद्दे पर लोगों के मत बंटे हुए हैं.  ओस्मानिया यूनिवर्सिटी के रिटायर्ड प्रोफेसर के श्रीनिवासुलु ने बीबीसी से कहा, "मूर्ति बनाना ठीक है. कोई किसी समाज सुधारक या समाज की बेहतरी करने वालों की मूर्ति बनवा सकता है. लेकिन इतनी बड़ी मूर्ति इतने ताम-झाम और हजारों करोड़ रुपयों के साजोसामान के साथ स्थापित करने से अच्छा होता कि रामानुजम के नाम से कोई यूनिवर्सिटी बना दी जाती."  "किसी यूनिवर्सिटी से इस पैसे से रामानुजम फंड या रिसर्च सेंटर स्थापित किया जा सकता था. अमेरिका और यूरोप में अमीर लोग ऐसा करते हैं. यह रिसर्च उनके नाम से होती है'' उन्होंने कहा, ''अच्छा होता अगर 1000 करोड़ रुपये से समाज को सीधे फायदा पहुंचाया जाता. रामानुजम के समय में उनके सिद्धांत पर समाज की क्या प्रतिक्रिया थी, इसके अध्ययन पर 1000 करोड़ रुपये किए जा सकते थे. यह जानना ज्यादा लाभकारी होता कि इन सिद्धांतों में क्या परिवर्तन किए गए. पिछले 1000 साल में यह कैसे विकसित हुआ और उनके दर्शन से क्या सामाजिक बदलाव हुए. उनके दर्शन के विकास और उसकी आलोचना के बारे अध्ययन हो सकता है.''  श्रीनिवासुलु कहते हैं, '' अगर इतनी बड़ी रकम का इस्तेमाल ज्ञान प्राप्त करने में किया जाए तो इससे पिछड़ापन दूर हो सकता है. एक और दिलचस्प बात यह है कि रामानुजम ने बेहद साधारण जीवन जिया. उनकी मूर्ति पर इतनी बड़ी रकम खर्च करना उनकी छवि और सिद्धांतों से मेल नहीं खाता. रामानुजम के दर्शन से असहमत लोग भी मानते हैं वह भारत के महान दार्शनिकों में से एक थे. अच्छा होता कि यह पैसा इस अध्ययन में लगाया जाता कि उनकी शिक्षा का क्या असर पड़ा. समाज का हर शख्स इससे किस हद तक प्रभावित हुआ. इस समाज में इससे क्या परिवर्तन हुआ''. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
अमेज़न के संस्थापक जेफ़ बेज़ोस नीदरलैंड के दौरे पर जाने वाले हैं. बेज़ोस वहां के मुख्य शहर रॉटरडैम भी जाएंगे, जहां वे सुपरयाच (जहाज) से शहर घूमने का लुत्फ़ भी उठाएंगे. लेकिन उनकी इस सैर को लेकर विवाद पैदा हो गया है.  यह विवाद इसलिए पैदा हुआ कि रॉटरडैम सिटी काउंसिल ने शहर के ऐतिहासिक कोनिंग्सहेवन पुल को तोड़ने का फ़ैसला लिया है. इसे इसलिए तोड़ा जा रहा है ताकि जेफ़ बेज़ोस अपने इस जहाज से नदी में दूर तक सैर कर सकें. रॉटरडैम सिटी काउंसिल के प्रवक्ता ने यह पुल तोड़ने के फ़ैसले की पुष्टि की है और बताया कि इसका पूरा ख़र्च जेफ़ बेज़ोस उठाएंगे.  बेज़ोस की इस सैर के लिए बन रहा यह सुपरयाच अपने आकार में काफ़ी बड़ा है, जिसके चलते वह इस ऐतिहासिक पुल के नीचे से नहीं गुजर सकता. इस आलीशान सुपरयाच की लंबाई 127 मीटर और ऊंचाई 40 मीटर है. इसे नीदरैंड की ओशनको कंपनी बना रही है. इस फ़ैसले की जानकारी इस हफ़्ते नीदरलैंड की मीडिया ने दी.  ख़बरों में बताया गया कि स्थानीय तौर पर 'डी हेफ़े' नाम से मशहूर इस पुल के बीच वाले हिस्से को अस्थायी तौर पर हटा दिया जाएगा, ताकि 40 मीटर ऊंचा सुपरयाच आगे जा सके. विवाद का मुख्य कारण स्टील से बने इस कोनिंग्सहेवन पुल का पुराना और ऐतिहासिक होना है. इसे 145 साल पहले 1877 में बनाया गया था. इस पुल को रॉटरडैम की पहचान माना जाता है. साथ ही यह देश के धरोहरों में भी शामिल है. 2014 से 2017 के बीच यातायात रोक कर इस पुल की बड़े पैमाने पर मरम्मत की गई थी. तब अधिकारियों ने कहा था कि इस पुल को तोड़ा नहीं जाएगा. रॉटरडैम सिटी काउंसिल के फ़ैसले की कई नेता काफ़ी आलोचना कर रहे हैं. स्थानीय नेता स्टीफ़न लेविस ने ट्विटर पर कहा कि हमारे ख़ूबसूरत राष्ट्रीय स्मारक को तोड़ना बहुत बड़ा क़दम है. न्यूज़ एजेंसी एएफ़पी के अनुसार, सिटी काउंसिल ने बताया है कि इस सुपरयाच के बनाए जाने के चलते कंस्ट्रक्शन सेक्टर में काफ़ी रोज़गार पैदा हो रहा था, जिसे देखते हुए इस पूरी योजना को मंज़ूरी दी गई. हालांकि सिटी काउंसिल ने वादा किया है कि इस पुल को फिर से पहले जैसा बना दिया जाएगा. वहीं रॉटरडैम के एक अधिकारी मार्सेल वालरावेन्स ने एक न्यूज़ वेबसाइट से कहा कि इस सुपरयाच को कहीं और बनाना संभव ही नहीं था. उन्होंने दावा किया कि आर्थिक नज़रिए से यह परियोजना काफ़ी अहम है. जहाज बनाने में रॉटरडैम की प्रतिष्ठा का ज़िक्र करते हुए उन्होंने याद दिलाया कि रॉटरडैम को यूरोप की ''मैरीटाइम कैपिटल'' कहा जाता है. वैसे रॉटरडैम का बंदरगाह पूरे यूरोप में सबसे बड़ा है, जो दुनिया के सबसे बड़े बंदरगाहों में से एक है. वहीं जहाज बनाने का उद्योग शहर में सबसे बड़ा है. मार्सेल वालरावेन्स ने एक अख़बार को बताया है कि इस पुल को गर्मी में तोड़े जाने की उम्मीद है. हालांकि उन्होंने उम्मीद जताई है कि केवल दो हफ़्तों में इसके बीच वाले हिस्से को हटाकर उसे फिर से लगा दिया जाएगा. इस सुपरयाच के बारे में विस्तृत जानकारी सबसे पहले पिछले साल सामने आई थी. हालांकि उसने यह नहीं बताया था कि यह जहाज किसके लिए बनाया जा रहा है. लेकिन 2021 में जेफ़ बेज़ोस पर प्रकाशित ब्लूमबर्ग की बायोग्राफ़ी में क़रीब-क़रीब पुष्टि कर दी कि इस जहाज को अमे​ज़न के लिए बनाया जा रहा है.  बोट इंटरनेशनल के अनुसार, Y721 नाम का यह जहाज अपने क़िस्म का दुनिया का सबसे बड़ा जहाज होगा. कहा जा रहा है कि इस जहाज में कई आधुनिक और आलीशान फ़ीचर है. दावा किया जा रहा है कि एक और जहाज यदि साथ आ जाएंगे तो इस पर एक हेलीकॉप्टर लैंड कर सकता है.  फ़ोर्ब्स के अनुमान के अनुसार, जेफ़ बेज़ोस की संपत्ति इस समय 175 अरब डॉलर से अधिक है और वे दुनिया के तीसरे सबसे अमीर आदमी हैं. अमेज़न कंपनी के अलावा वे 'वाशिंगटन पोस्ट' अख़बार और अं​तरिक्ष ले जाने वाली कंपनी 'ब्लू ओरिजिन' के भी मालिक हैं.  (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
पिछले हफ़्ते उत्तर प्रदेश के मुख्यमंत्री योगी आदित्यनाथ ने कहा था कि बीते पाँच सालों में राज्य में कोई दंगा नहीं हुआ. उनके इस दावे का सच क्या है? हमने उनके इस दावे और राज्य में चुनाव से पहले क़ानून व्यवस्था को लेकर अन्य दावों की पड़ताल की. फ़ैक्ट चेकः यह बयान ग़लत है, हालांकि दंगों की संख्या में कमी आई है.  [क्या किया गया दावा केवल सांप्रदायिक दंगों की ओर इशारा करता है? क्योंकि दिए गए चार्ट से यह साफ़ ज़ाहिर है कि 2017 के बाद से हर साल किसी न किसी तरह के दंगे हुए हैं. उन्होंने विशेष तौर पर सांप्रदायिक दंगों की बात नहीं की लेकिन मैंने यहाँ इन दोनों तरह के दंगों के बारे में उल्लेख किया है, क्योंकि जब पिछली बार हमने ऐसा किया था, सरकार ने हमें नोटिस भेज कर दोनों के बीच अंतर बताने को कहा था.] हाल ही में मुख्यमंत्री योगी आदित्यनाथ ने प्रेस को जारी अपने बयान में सरकार की उपलब्धियों को गिनाते हुए ये बात कही थी. भारतीय जनता पार्टी के कुछ नेता पहले भी इसी तरह के दावे कर चुके हैं. नैशनल क्राइम रिकॉर्ड ब्यूरो (एनसीआरबी) से प्राप्त आधिकारिक डेटा में कुल दंगों के साथ ही सांप्रदायिक दंगों के बारे में भी बताया गया है. इन आंकड़ों के मुताबिक 2018 से राज्य में कोई भी सांप्रदायिक हिंसा नहीं हुई है लेकिन जब 2017 में बीजेपी के राज्य की सत्ता पर काबिज होने के बाद 195 सांप्रदायिक घटनाएं रिकॉर्ड की गई हैं. लेकिन उत्तर प्रदेश में कुल दंगों की संख्या के आंकड़े कुछ और ही तस्वीर पेश करते हैं. कुल मिलाकर 2017 के बाद से दंगों के मामलों में गिरावट ज़रूर हुई है लेकिन 2019-20 के बीच इसमें 7.2% की वृद्धि देखी गई. राज्य, महाराष्ट्र और बिहार समेत उन शीर्ष पांच राज्यों में शामिल हो गया जिन्होंने सबसे अधिक दंगों की रिपोर्ट की है. बीजेपी के राज्य की सत्ता में आने से पहले, 2016 में, राज्य में 8,016 दंगे रिपोर्ट किए गए थे. उसके बाद से 2017 में यह संख्या 8,900; साल 2018 में 8,908 और साल 2020 में 6,126 थी.  फ़ैक्ट चेकः यह ग़लत है. [अपराध में कमी तो हुई है लेकिन उतनी नहीं जितनी बताई जा रही है. हां, कमी ज़रूर आई है, तो क्या हमें इसे आधा सच कहना चाहिए.] केंद्रीय गृह मंत्री अमित शाह ने ये बातें पश्चिम यूपी के सहारनपुर में अपने एक भाषण के दौरान कहीं. एनसीआरबी रिपोर्ट के मुताबिक अपराध को दो श्रेणियों में रखा गया है. एक वो जो भारतीय दंड संहिता (आईपीसी) में आते हैं और दूसरे वो जो स्पेशल लॉ या स्थानीय क़ानून (एसएलएल) के तहत आते हैं. देश की संसद उन विशेष क़ानूनों को बनाती है जो ख़ास विषयों जैसे नारकोटिक्स से जुड़े होते हैं जबकि स्थानीय क़ानून किसी क्षेत्र विशेष के लिए बनाए जाते हैं. एनसीआरबी की रिपोर्ट के मुताबिक आईपीसी के तहत 2017 के बाद दर्ज हुए कुल अपराध बढ़ रहे हैं. सही-सही तुलना करने के लिए हमने 2013 और 2020 के बीच मौजूद डेटा को देखा. अखिलेश यादव सरकार के अंतिम चार साल और वर्तमान योगी सरकार के शुरुआती चार साल. 2013 और 2016 के बीच आईपीसी के तहत कुल 991,011 दर्ज किए गए. अगले चार सालों में, इसी कैटेगरी के तहत अपराधों की संख्या में वृद्धि हो गई और ये 1,360,680 जा पहुंची, इसमें 7 फ़ीसद की वृद्धि दर्ज की गई. इसी दरम्यान, राज्य में रिपोर्ट किए गए कुल अपराध की संख्या 3,514,373 हो गई, सपा के राज में ये आंकड़ा 3,514,373 था जबकि बीजेपी के शासनकाल में ये 2,471,742 रहा. तो बीजेपी के शासन में ये 7 फ़ीसद कम हुआ. यह देश की सबसे अधिक आबादी वाला राज्य है और यह सबसे अधिक अपराध दर वाला राज्य भी बना हुआ है. 2020 में कुल दर्ज आपराधिक मामलों की संख्या में यह तीसरे स्थान पर था.  फ़ैक्ट चेकः आंशिक रूप से सही. ये बातें गृह मंत्री अमित शाह ने भी अपनी रैली में कही. ये सच है कि डकैती के मामले बीजेपी के शासन के दौरान कम हुए हैं लेकिन एनसीआरबी का आधिकारिक अनुमान 61% की गिरावट का है, न कि 70%. अगर हम सपा के पूरे कार्यकाल (2012-16) से तुलना करें तो बीजेपी के चार सालों (2017-20) में ये आंकड़ा गिरकर 57% हो जाता है. हत्याओं के मामले में उस अवधि में गिरावट हुई है. 2013-16 की तुलना में 2017-2020 में हत्याएं 20% कम हुई हैं.   लेकिन दहेज हत्या में कमी की जगह 0.4% की आंशिक वृद्धि देखी गई है. फ़ैक्ट चेकः महिलाओं के प्रति अपराध बढ़ा है.  गृह मंत्री अमित शाह ने एक चुनावी रैली में ये बात कही. एनसीआरबी की रिपोर्ट में महिलाओं के साथ किए जा रहे अपराधों को अलग अलग वर्गों में रखा गया है. इनमें दहेज हत्या, रेप के बाद मर्डर, पतियों की क्रूरता, अपहरण और अगवा करना, आत्महत्या के लिए उकसाना जैसे अपराध हैं.  2013 और 2016 के बीच, महिलाओं के साथ दर्ज अपराधों की संख्या 156,634 रही. ये आंकड़ा 2017-2020 के दरम्यान बढ़कर 224,694 हो गया, यानी इसमें 43% की वृद्धि हुई. राज्य ने 2019 से 2020 के बीच महिलाओं के साथ अपराध में 17% की गिरावट देखी गई है. लेकिन महिलाओं के साथ ऐसे अपराधों की संख्या में यह राज्य अव्वल है.  इसके बाद पश्चिम बंगाल, राजस्थान, महाराष्ट्र और असम का नंबर आता है. हाल ही में राष्ट्रीय महिला आयोग (एनसीडब्ल्यू) की एक रिपोर्ट में सामने आया कि 2021 में उन्हें कुल 31,000 शिकायतें मिलीं, उनमें आधे से अधिक यूपी से थे. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
"अगर मैं पाकिस्तान का प्रधानमंत्री होता, तो मैं वही करता जो (ज़ुल्फ़िकार अली) भुट्टो कर रहे हैं." अमेरिकी विदेश मंत्री हेनरी किसिंजर ने एक बैठक में ये बात भारतीय विदेश मंत्री यशवंत राव चव्हाण से उसी दबाव के मद्देनज़र कही थी, जो अमेरिका भारत के परमाणु परीक्षण के बाद पाकिस्तान पर परमाणु हथियार न बनाने के लिए बना रहा था.  इस बातचीत का पता उस ख़ुफ़िया दस्तावेज़ से चलता है जो अमेरिकी विदेश नीति से संबंधित जारी किए जाने वाले हज़ारों दस्तावेज़ों में से एक है. न्यूयॉर्क में 8 अक्टूबर 1976 की सुबह को होने वाली इस बैठक में, किसिंजर ने आगे कहा, कि "अजीब बात यह है कि पाकिस्तान पारंपरिक हथियारों का संतुलन नहीं बना सकता....  अगर उन्हें 10-15 परमाणु हथियार मिल जाएं, तो इससे भारत और पाकिस्तान में बराबरी हो जाएगी."  "आपके परमाणु शक्ति संपन्न होने ने एक ऐसी स्थिति पैदा कर दी है, जिसमें एक बार फिर, ऐसी समानता संभव है, जो पारंपरिक हथियारों से संभव नहीं थी." लेकिन ये सब मानने के बावजूद परमाणु हथियार हासिल करने के मामले में पाकिस्तान के प्रति अमेरिका का रवैया सख़्त रहा है. किसिंजर ने भारतीय विदेश मंत्री से कहा,  "हम कोशिश कर रहे हैं कि वो (पाकिस्तान) इस विचार को छोड़ दे. मैंने पाकिस्तान से कहा है कि अगर वे अपना परमाणु कार्यक्रम छोड़ने को तैयार हैं, तो हम उनके पारंपरिक हथियारों की आपूर्ति बढ़ा देंगे." पाकिस्तान के पास हैं भारत से ज़्यादा परमाणु बम परमाणु बम के इस्तेमाल पर पाक की सफ़ाई भारत और पाकिस्तान की परमाणु दौड़ लगभग 50 सालों तक चली. इस आधी सदी से संबंधित जारी किए गए हज़ारों अमेरिकी दस्तावेज़ों से पता चलता है कि परमाणु हथियार हासिल करने की यात्रा में, वॉशिंगटन का भारत के लिए हमेशा एक नरम रुख़ रहा है, लेकिन पाकिस्तान के लिए, दबाव, सहायता पर रोक लगाना और कई तरह के प्रतिबंध लगाने वाले क़दम उठाए गए. सरकार भुट्टो की हो या उनका तख़्ता पलट कर सत्ता में आने वाले जनरल ज़िया-उल-हक़ की, इन समस्याओं से तभी छुटकारा मिला जब अमेरिका को पाकिस्तान की ज़रूरत पड़ी. भारत ने साल 1956 में कनाडा की मदद से अपना पहला रिसर्च रिएक्टर बनाया और साल 1964 में पहला प्लूटोनियम रिप्रोसेसिंग प्लांट बनाया. जबकि पाकिस्तान ने साल 1956 में एटॉमिक एनर्जी कमीशन इसलिए बनाया ताकि वो आइज़नहावर प्रशासन की तरफ़ से घोषित किए गए 'एटम फ़ॉर पीस' कार्यक्रम में भाग ले सके. साल 1960 में, जब अयूब ख़ान की कैबिनेट में ज़ुल्फ़िकार अली भुट्टो खनिज और प्राकृतिक संसाधन मंत्री बने, तो डॉक्टर इशरत एच उस्मानी को एटॉमिक एनर्जी कमीशन का अध्यक्ष नियुक्त किया गया. अमेरिकी दंपती पर न्यूक्लियर सीक्रेट बेचने की कोशिश का आरोप परमाणु ताक़त में पाकिस्तान से कमज़ोर है भारत? उस्मानी ने कई महत्वपूर्ण कार्यक्रमों की शुरुआत की और संस्थानों की स्थापना की. उनका एक मुख्य कार्य ट्रेनिंग प्रोग्राम था जिसके तहत प्रतिभाशाली युवाओं को चुन कर ट्रेनिंग के लिए विदेश भेजा गया. साल 1965 के मध्य में, भुट्टो ने भारत की परमाणु क्षमता की बराबरी करने का संकल्प कुछ इस तरह लिया, कि "अगर भारत बम बनाता है, तो हम घास या पत्ते खा लेंगे, भूखे भी सो जाएंगे, लेकिन हमें अपना बम बनाना होगा. हमारे पास कोई दूसरा रास्ता नहीं है." लेकिन फिर उसी साल पाकिस्तान को हथियारों की आपूर्ति पर प्रतिबंध लगाने के बाद, राष्ट्रपति लिंडन जॉनसन ने भारत-पाकिस्तान युद्ध के मद्देनजर पाकिस्तान को दी जाने वाली अमेरिकी सैन्य सहायता भी बंद कर दी. अगले 16 सालों में, यानी 1982 तक, पाकिस्तान को अमेरिका की तरफ़ से बहुत कम मदद मिली. एक ऐसा मुल्क़ जिसने अपने परमाणु हथियार ख़ुद नष्ट कर दिए पाक परमाणु हमले करे तो भारत क्या कर सकता है? 9 सितंबर, 1965 को, अमेरिकी विदेश सचिव डैन रस्क ने राष्ट्रपति जॉनसन को एक ज्ञापन भेजा जिसमें कहा गया था कि "पाकिस्तान और भारत के संबंधों में कड़वाहट है, इस लिए दोनों देशों के साथ अच्छे संबंध बनाए रखना बेहद मुश्किल है."  "अगर हमें इनमें से किसी एक का चुनाव करना हो, तो भारत अपनी बड़ी आबादी, औद्योगिक आधार, लोकतंत्र और अन्य क्षमताओं के कारण बेहतर रहेगा. हालांकि, हम कभी भी भारत या पाकिस्तान के नीतिगत लक्ष्यों का पूरा समर्थन नहीं कर सकते." भुट्टो ने साल 1969 में प्रकाशित अपनी किताब 'द मिथ ऑफ़ इंडिपेंडेंस' में लिखा है कि पाकिस्तान के लिए परमाणु हथियार हासिल करना ज़रूरी है. भुट्टो पूर्वी पाकिस्तान के बांग्लादेश बनने के तीन दिन बाद, यानी 20 दिसंबर 1971 को राष्ट्रपति बने. परमाणु विषयो पर लिखने वाले केरी सुब्लेट के अनुसार, 24 जनवरी, 1972 को, राष्ट्रपति ज़ुल्फ़िकार अली भुट्टो ने मुल्तान में प्रमुख वैज्ञानिकों की एक ख़ुफ़िया बैठक में पाकिस्तान के परमाणु हथियार हासिल करने की बात को बार बार दोहराया.  बलूचिस्तान में चरमपंथी हमला, सात पाक सैनिक और 15 हमलावर मारे गए पाकिस्तान ने भारत में रफ़ाल फाइटर जेट के आने पर क्या कहा?  भुट्टो ने वैज्ञानिकों को संबोधित करते हुए, परमाणु हथियारों के बारे में अपने विचारों की एक झलक पेश की. इसी बीच, अमेरिकी दस्तावेज़ों के अनुसार, भारत में अमेरिकी दूतावास ने 21 जनवरी, 1972 को अमेरिकी विदेश विभाग को सूचित किया कि अमेरिकी सरकार या अंतर्राष्ट्रीय समुदाय इस समय परमाणु क्षेत्र में भारत की नीति की दिशा को प्रभावित नहीं कर सकते. 3 अगस्त 1972 को अमेरिकी इंटेलिजेंस के एक दस्तावेज़ के अनुसार, "इस बात की संभावना है कि भारत एक परीक्षण करेगा और इसे शांतिपूर्ण विस्फ़ोट कहेगा." 4 अक्टूबर 1973 के एक विश्लेषण में लिखा गया है, कि "अगर भारत चाहे तो मौजूदा प्लूटोनियम भंडार का उपयोग करके एक दर्जन या उससे अधिक अतिरिक्त परमाणु हथियार बना सकता है... भारत परमाणु क्लब में दाख़िल होने को अंतरराष्ट्रीय स्तर पर अधिक प्रभावशाली क़दम जमाने के साधन के रूप में देखेगा." और आख़िरकार 18 मई 1974 को भारत ने परमाणु परीक्षण कर दिया. परमाणु हथियार के इस्तेमाल पर भारत नीति बदल रहा है? भारत बना रहा है 'गुप्त परमाणु शहर': पाक   23 मई, 1974 के एक ज्ञापन के अनुसार, पाकिस्तान के रक्षा और विदेश मंत्री अज़ीज़ अहमद ने राष्ट्रपति रिचर्ड निक्सन से मुलाक़ात की जिसमें भारतीय परमाणु परीक्षण पर चर्चा की गई. इस ज्ञापन के कुछ बिंदुओं से ज़ाहिर होता है कि ये बैठक नाकाम रही. "अज़ीज़ अहमद: (भारतीय प्रधानमंत्री) श्रीमती (इंदिरा) गांधी कहती हैं कि यह 'शांतिपूर्ण' है. हमें लगता है कि सोवियत संघ उन्हें परमाणु हथियार बनाने में सक्षम बनाएगा. हम चिंतित हैं. हम शांति के लिए काम करने की कोशिश कर रहे हैं. आप बहुत दयालु रहे हैं." "राष्ट्रपति: हमें भारतीय परमाणु हथियारों के निहितार्थों की एक समीक्षा के साथ शुरुआत करनी चाहिए...  आपको भी एक समीक्षा करनी चाहिए. हम आपको अपनी समीक्षा की जानकारी देते रहेंगे. मैं चिंतित हूं. हम ऐसे वादे नहीं करना चाहते जो हम निभा न सकें." चीन हथियारों की होड़ में दुनिया के ताक़तवर देशों को कैसे दे सकता है मात परमाणु बम के नाम पर पाकिस्तान का डराना बंद? विस्फ़ोट के निहितार्थों पर, 18 मई को किसिंजर ने एक इंटर-एजेंसी वर्किंग ग्रुप पेपर तैयार करने को कहा, जिसका सार ये था कि "यह हमारे (परमाणु हथियारों के) प्रसार को रोकने वाली कोशिशों के लिए एक झटका है. इस विस्फ़ोट ने शिमला (शांति) प्रक्रिया को भी प्रभावित किया." जून 1974 में, वाशिंगटन में, अज़ीज़ अहमद ने अमेरिकी विदेश सचिव से मुलाक़ात की जिसमे ये बाते हुई. "अज़ीज़ अहमद: भारत कहता है कि यह एक शांतिपूर्ण विस्फ़ोट है. तो उनसे अंतरराष्ट्रीय आरक्षण को स्वीकार करने के लिए कहा जाए,ताकि ये सुनिश्चित हो कि उनकी कार्रवाई शांतिपूर्ण रहेगी."  "सचिव: यह शांतिपूर्ण विस्फ़ोट नहीं है. किसी को भी परमाणु बम को शांतिपूर्ण तरीक़े से इस्तेमाल करने का तरीका नहीं मिला है. हमने विस्फ़ोट के बारे में ज़्यादा कुछ नहीं कहा. मुझे अमेरिकी प्रतिष्ठा का पूरा वज़न एक कामयाब सच्चाई के ख़िलाफ़ डालने से सख़्त एलर्जी है."  "अहमद: लेकिन ख़तरा हमें है. सचिव: हम पाकिस्तान की स्वतंत्रता और क्षेत्रीय अखंडता के पक्ष में बयान देंगे. पाकिस्तान के ख़िलाफ़ परमाणु हथियारों का इस्तेमाल बेहद गंभीर मामला होगा." 12 जून, 1974 को एक टेलीग्राम में पाकिस्तान में अमेरिकी राजदूत बायरोड ने ये सुझाव दिया, कि अमेरिकी विदेश सचिव पाकिस्तान और भारत के अपने आगामी दौरे में भुट्टो को उचित "आश्वासन" दें.  पर्ल हार्बर: एक हमला जिसने बदल दिया दूसरे विश्वयुद्ध का रुख़ और दो मुल्कों की क़िस्मत पाकिस्तान के पास भारत से अधिक परमाणु हथियार: सिपरी भारतीय इरादों के बारे में भुट्टो की अपनी आपत्तियों के अलावा, उनके सामने सामान्य रूप से लोगों और विशेष रूप से सशस्त्र बलों के मनोबल की समस्या है. 5 फरवरी, 1975 को वाशिंगटन में प्रधानमंत्री भुट्टो और अंडर सेक्रेटरी जोसेफ़ जे. सिस्को की मुलाक़ात हुई, जिसमे कुछ ये बाते हुई, "भुट्टो: प्रसार को रोकने के समझौते पर हमारी आपत्ति नैतिक आधार पर है. भारत ने हस्ताक्षर नहीं किए. बेशक, अगर भारत हस्ताक्षर करता है, तो हम हस्ताक्षर करेंगे." "सिस्को: हम जानते हैं कि शांतिपूर्ण विस्फ़ोट और हथियारों की टेक्नोलॉजी के बीच अंतर करने का कोई तरीक़ा नहीं है. मैं हमेशा भारत से कहता हूं, जब वे अपने शांतिपूर्ण विस्फ़ोट की बात करते हैं, तो यह बकवास है." उसी वर्ष 28 अक्टूबर को जनरल असेंबली की एक बैठक में, पाकिस्तान ने भारत को दक्षिण एशिया में एक परमाणु-हथियार मुक्त क्षेत्र की स्थापना का प्रस्ताव पेश किया, जिसके बाद अमेरिका ने फरवरी 1975 में पाकिस्तान के ख़िलाफ़ अपने 10 साल से जारी हथियारों के प्रतिबंध को हटा लिया. 30 सितंबर, 1975 को न्यूयॉर्क में अज़ीज़ अहमद ने हेनरी किसिंजर से मुलाक़ात की. अहमद ने कहा, "हमने आपको उन हथियारों की दो सूचियां दी हैं जिनकी हमें ज़रूरत है. किसिंजर: मुझे उम्मीद है कि परमाणु हथियार दूसरी सूची में हैं." चीनी परमाणु हथियारों पर अमेरिकी आशंका, भारत के लिए क्या हैं मायने? पाकिस्तान के पास ज़्यादा परमाणु बम, पर भारत के दमदार मार्च 1976 में, फ्रांस और पाकिस्तान ने चश्मा में प्लूटोनियम पर आधारित परमाणु रिप्रोसेसिंग प्लांट की आपूर्ति के लिए एक द्विपक्षीय समझौते पर हस्ताक्षर किए. हालांकि ये समझौता अमेरिका और दूसरी वैश्विक ताक़तों के दबाव में आ गया, इस दबाव की शुरुआत समझौते से पहले ही हो चुकी थी. 19 फरवरी 1976 को एक टेलीग्राम के अनुसार, राजनीतिक मामलों के अंडर सेक्रेटरी सेस्को ने पाकिस्तान के राजदूत याक़ूब ख़ान को फ्रांस से न्यूक्लियर रिप्रोसेसिंग प्लांट और जर्मनी से भारी पानी के प्लांट की प्रस्तावित ख़रीद पर अमेरिकी चिंता व्यक्त करने के लिए तलब किया. 11 मार्च 1976 को किसिंजर ने फ्रांस के विदेश मंत्री जीन सोविगनार्गस को लिखा कि पाकिस्तान की रिप्रोसेसिंग क्षमता को रोका जाए या इसमें देरी की जाए.  16 मार्च के अपने जवाब में, सोविगनार्गस ने तर्क दिया कि प्रस्तावित बिक्री 1975 के लंदन न्यूक्लियर सप्लायर्स मीटिंग में निर्धारित सिद्धांतों के आधार पर थी और फ्रांस ने अमेरिका को पाकिस्तान के साथ अपनी वार्ता के बारे में सूचित किया था, अमेरिका के पास इस मामले पर पकिस्तान से बात करने के लिए लगभग एक साल का समय था.  इस तरह, तय की गई तारीख़ों यानी इस सप्ताह आवश्यक समझौतों पर हस्ताक्षर न करने का कोई कारण दिखाई नहीं देता है. परमाणु हथियार बनाते रहेंगे: पाकिस्तान चीन की हाइपरसोनिक मिसाइलों से अमेरिका को क्यों है परेशानी? 19 मार्च 1976 को, राष्ट्रपति फ़ोर्ड ने प्रधानमंत्री भुट्टो को अमेरिका में परमाणु टेक्नोलॉजी के दुनिया भर में प्रसार पर "गंभीर चिंताओं" की चेतावनी देते हुए एक पत्र लिखा. अप्रैल में, राजदूत याक़ूब ख़ान ने प्रधानमंत्री भुट्टो की तरफ़ से विदेश सचिव किसिंजर को एक पत्र पहुंचाया, जिसमें प्रस्ताव था कि ईरान के साथ एक बहुपक्षीय न्यूक्लियर प्रोसेसिंग की सुविधा स्थापित की जाए, जो पाकिस्तान के साथ न्यूक्लियर रिप्रोसेसिंग प्लांट ख़रीदने पर समझौता करे. एक और ज्ञापन के अनुसार, 9 जुलाई 1976 की शाम को हुई इस बैठक में पाकिस्तानी रिप्रोसेसिंग के मुद्दे पर चर्चा हुई,  "एथरटन (सहायक सचिव अल्फ्रेड एल. एथरटन, जूनियर): हमें इस प्रोजेक्ट को ख़त्म करने के लिए जो कुछ हम कर सकते हैं, करना है." "सचिव: मैं ये ज़रूर कहूंगा कि इसमें भुट्टो के प्रति मेरी कुछ सहानुभूति है. हम पारंपरिक हथियारों के हवाले से उनकी मदद के लिए कुछ नहीं कर रहे हैं, हम विस्फ़ोट के बाद भी भारत को परमाणु ईंधन बेच रहे हैं और फिर इस छोटी सी परियोजना पर हम एक टन ईंटों की तरह उनपर (पाकिस्तान पर) गिर रहे हैं." ईरान परमाणु समझौता: क्या चाहते हैं बातचीत में शामिल देश  ईरान को परमाणु ताक़त हासिल करने से रोकने के लिए इसराइल क्या कर रहा है? राष्ट्रीय सुरक्षा परिषद के कर्मचारियों की तरफ़ से 12 जुलाई 1976 को राष्ट्रीय सुरक्षा मामलों के लिए राष्ट्रपति के सहायक (स्कोक्राफ़्ट) को भेजे गए एक ज्ञापन में कहा गया, "अब, जबकि भुट्टो ने राष्ट्रपति के इस अनुरोध को मानने से इनकार कर दिया है कि पकिस्तान फ़्रांस से न्यूक्लियर रिप्रोसेसिंग प्लांट हासिल न करे, तो भुट्टो को बताया जाना चाहिए कि जब तक पाकिस्तान रिप्रोसेसिंग प्लांट ख़रीदने के समझौते को रद्द नहीं करता तब तक सैन्य सहायता के किसी भी अनुरोध पर विचार नहीं किया जाएगा." 8 अगस्त 1976 को सेक्रेटरी किसिंजर ने तेहरान में ईरान के शाह से मुलाक़ात की.  किसिंजर ने कहा, "मैंने शाह के साथ उस प्रस्ताव का ज़िक्र किया जो मैं प्रधानमंत्री भुट्टो को पेश करना चाहता हूं, कि हम पाकिस्तान को फ्रांस के रिप्रोसेसिंग प्लांट हासिल करने के विचार को त्यागने के बदले में ए-7 विमान दे सकते हैं. शाह को लगा कि यह एक अच्छा सुझाव है और भुट्टो के लिए इसे स्वीकार करना ही बुद्धिमानी होगी." इसके बाद अगस्त 1976 में किसिंजर ने लाहौर का दौरा किया. हाइपरसोनिक मिसाइलें ख़तरनाक क्यों होती हैं?  हाइपरसोनिक मिसाइल क्या हैं, जिन्हें लेकर चीन-अमेरिका कर रहे हैं दावे किसिंजर ने 11 सितंबर 1976 को राजदूत याक़ूब ख़ान से मुलाक़ात में कहा कि वह पारंपरिक हथियारों के बारे में कुछ करना चाहेंगे.  "याक़ूब: मैं इसकी सराहना करता हूं. अगर मैं सीधे शब्दों में कहूं तो आपकी आपत्तियां उस समय सामने आई, जब हमने फ्रांस के साथ समझौते पर हस्ताक्षर कर दिए थे." "किसिंजर: आप निश्चित रूप से जानते हैं कि यह 'अख़बारी संकट' (सिमिंगटन संशोधन पर विवाद का जिक्र करते हुए) बनाया गया था. मैंने सिमिंगटन संशोधन कभी नहीं पढ़ा था." किसिंजर ने 17 जनवरी, 1977 को फ्रांस के विदेश मंत्री लुइस डी गेयर्न गाऊड को एक पत्र लिखा, "नए प्रशासन के साथ इस मामले की समीक्षा करने के बाद, उनके रिप्रोसेसिंग प्रोजेक्ट को अनिश्चित काल तक स्थगित करने के लिए हमने प्रधानमंत्री भुट्टो से संपर्क किया है." "भुट्टो ने इस बात पर ज़ोर दिया है कि किसी भी रूप में, प्रोजेक्ट न तो अनिश्चित काल के लिए स्थगित होगा और न समझौते को रद्द किया जाए गा. दूसरी ओर, हम गुप्त आधार पर पाकिस्तान की तरफ़ से स्थगन को स्वीकार करने के प्रोत्साहन को बढ़ाने के लिए, जो कुछ कर सकते हैं करने की तैयारी कर रहे हैं." किम जोंग-उन का एलान- अमेरिकी विरोध के बावजूद उत्तर कोरियाई 'सेना को अजेय' बनाएंगे पाकिस्तानी वैज्ञानिक अब्दुल क़दीर ख़ान क्या दुनिया के सबसे ख़तरनाक व्यक्ति थे?  रिचर्ड निक्सन और जेराल्डफ़ोर्ड की सरकार में विदेश सचिव रहने वाले किसिंजर के बाद अगला शासनकाल जिमी कार्टर का था, जिसमें साइरस वेंस ने 20 जनवरी, 1977 से 28 अप्रैल, 1980 तक विदेश विभाग का कार्यभार संभाला. वेंस ने 3 फ़रवरी 1977 को फ्रांस के विदेश मंत्री को पत्र लिखा, "फ़्रांस और पाकिस्तान के रिप्रोसेसिंग प्लांट को अनिश्चित काल के लिए स्थगित करने के संयुक्त फ़ैसले और फ्रांस के रिएक्टर्स, ईंधन और शायद फ़्यूल फ़ैब्रीकेशन प्लांट के विकल्प के फॉर्मूले से इस समस्या के सफल समाधान में मदद मिलेगी." 17 फ़रवरी 1977 को एक टेलीग्राम में, राजदूत बायरोड ने विदेश विभाग को बताया, "भुट्टो ने निश्चित रूप से भारतीय विस्फ़ोट पर हमारी प्रतिक्रिया को ध्यान से देखा था. न केवल हमने कुछ किया नहीं था (मैं यह नहीं कह रहा हूं कि हम बहुत कुछ कर सकते हैं) बल्कि हमने सवालों के जवाब देने के अलावा कोई सार्वजनिक पोज़िशन भी नहीं ली थी." "कुछ महीने बाद किसिंजर की नई दिल्ली यात्रा के दौरान, जब उन्होंने उपमहाद्वीप में भारत की वर्चस्व स्थिति को स्वीकार किया, तो लगभग निश्चित रूप से भुट्टो की इस धारणा की पुष्टि हो गई, कि अमेरिका को न केवल भारत की परमाणु क्षमता से कोई समस्या नहीं है, बल्कि संभावित तौर पर वो भारत का बहुत ज़्यादा सम्मान करता है." पाकिस्तान के पास भोपाल में जन्मे डॉ क़दीर ख़ान के होने के मायने   अमेरिकी दंपती पर न्यूक्लियर सीक्रेट बेचने की कोशिश का आरोप 3 मार्च 1977 को लिखे एक पत्र में, राष्ट्रपति कार्टर ने प्रधानमंत्री भुट्टो से कहा, "मैं व्यक्तिगत रूप से परमाणु हथियारों के संभावित प्रसार के बारे में चिंतित हूं. स्पष्ट रूप से यह सवाल पाकिस्तान को प्रभावित करता है. प्रसार को रोकने की रणनीति बनाते हुए... दूसरे राष्ट्रों के साथ क़रीबी सहयोग में, मैं पाकिस्तान के हितों को ध्यान में रखना चाहता हूं." 24 मार्च को इस्लामाबाद से एक टेलीग्राम में, बायरोड ने भुट्टो को 24 मार्च को परमाणु मुद्दों पर बातचीत शुरू करने की पेशकश की सूचना दी. 2 अप्रैल, 1977 के एक ज्ञापन में, कार्यवाहक़ विदेश सचिव क्रिस्टोफ़र ने राष्ट्रपति कार्टर से कहा, "हमें जितना जल्दी हो सके इस बात का जवाब देना चाहिए कि हम भुट्टो से बातचीत करने के लिए तैयार हैं." राष्ट्रपति कार्टर के राष्ट्रीय सुरक्षा मामलों के सहायक (ब्रज़ेंस्की) की तरफ़ से राष्ट्रपति कार्टर को 9 अप्रैल, 1977 को एक ज्ञापन में कहा गया, कि राजदूत बायरोड को निर्देश दिया जाये की सख़्त लहजे में बात करे और रियायतों की बात तभी करे, जब उन्हें यक़ीन हो कि भुट्टो नहीं झुकेंगे, और एक पैकेज के बजाये रियायतें धीरे-धीरे पेश करे. उदाहरण के लिए, प्रस्ताव का क्रम इस तरह से होगा- "ऊर्जा और भूमि और नौसेना के उपकरण में मदद, एफ-5 और ए-4 विमान, और आर्थिक सहायता. ए-सेवन से भुट्टो को साफ़ इनकार कर देना चाहिए." पाकिस्तान को परमाणु बम देने वाले विवादित वैज्ञानिक डॉ अब्दुल क़दीर ख़ान नहीं रहे  चीनी ख़तरों का सामना करने के लिए भारतीय वायु सेना किस हद तक तैयार है?   वेंस ने राष्ट्रपति कार्टर को पेरिस से 31 मई, 1977 को शाम की रिपोर्ट में पाकिस्तान के विदेश मंत्री अज़ीज़ अहमद के साथ अपनी मुलाक़ात के बारे में लिखा, "उन्होंने (कुछ औचित्य के साथ) निशानदेही की, कि अमेरिका ने प्रोजेक्ट का विरोध जताने में (प्रोजेक्ट शुरू होने के तीन साल बाद) 1976 तक इंतज़ार किया."  "उन्होंने कहा कि अमेरिका और पाकिस्तान के संबंध एक दोराहे पर है. अगर चुनाव टकराव का है, तो उन्होंने सेन्ट्रल ट्रेटी ऑर्गनाइज़ेशन से पाकिस्तान के निकलने, सोवियत विकल्प की तरफ़ रुझान होने और भुट्टो के अमेरिका विरोधी अभियान की निरंतरता की भविष्यवाणी की." "मैंने स्पष्ट किया कि हमारी प्राथमिकता सहयोग पर आधारित संबंध को आगे बढ़ाना है, लेकिन कोई वादा नहीं किया." 11 जून, 1977 को टेलीग्राम में, पाकिस्तान में दूतावास ने विदेश विभाग को बताया कि 10 जून को नैशनल असेंबली को संबोधित करते हुए, प्रधानमंत्री भुट्टो ने घोषणा की कि पाकिस्तान फ्रांस के साथ अपने परमाणु रिप्रोसेसिंग समझौते को कभी भी रद्द या स्थगित नहीं करेगा. लेकिन फिर 5 जुलाई 1977 को जनरल मुहम्मद ज़िया-उल-हक़ ने सत्ता पर क़ब्ज़ा कर लिया. 10 जुलाई 1977 के टेलीग्राम में, पाकिस्तान में अमेरिकी राजदूत हिमल ने ज़िया के साथ अपनी मुलाक़ात के बारे में विदेश विभाग को बताया, कि "मुझे इतना विश्वास नहीं है कि ज़िया किसी भी तरह से फ्रांस-पाकिस्तान समझौते को बदलने के लिए तैयार हैं." उत्तर और दक्षिण कोरिया की 'मिसाइल रेस' पर दुनिया भर में उठते सवाल AUKUS समझौता: परमाणु पनडुब्बी में आख़िर ऐसा क्या ख़ास है 12 अक्टूबर, 1977 को, राष्ट्रपति के राष्ट्रीय सुरक्षा मामलों के सहयोगी (ब्रज़ेंस्की) ने राष्ट्रपति कार्टर को बताया कि पाकिस्तान फ्रांस के साथ अपने समझौते को सुरक्षित करने के लिए एक राजनयिक अभियान में व्यस्त है. 14 अक्टूबर को इस्लामाबाद से टेलीग्राम में, दूतावास ने सूचना दी, कि चूंकि फ्रांस की तरफ़ से पाकिस्तान को परमाणु रिप्रोसेसिंग उपकरणों की आपूर्ति रोक दी गई है, इसलिए पाकिस्तान को ग्लेन संशोधन के तहत रुकी हुई सहयता फिर से शुरू कर देनी चाहिए. 26 अक्टूबर, 1977 के टेलीग्राम में, विदेश विभाग ने पाकिस्तान में अपने दूतावास को बताया कि अभी हमें अपनी सहायता को रोक कर रखना चाहिए. 24 अगस्त 1978 को, वाशिंगटन पोस्ट ने रिपोर्ट प्रकाशित की, कि "पाकिस्तान ने कल घोषणा की है कि फ्रांस परमाणु रिप्रोसेसिंग प्लांट उपलब्ध कराने के समझौते से पीछे हट गया है." पाकिस्तानी शासक जनरल मोहम्मद ज़िया-उल-हक़ ने रावलपिंडी में एक प्रेस कॉन्फ्रेंस में घोषणा करते हुए कहा कि उन्हें सूचित किया गया है कि फ्रांस राष्ट्रपति वैलेरी गैसकार्ड डी ईस्टांग के एक "बहुत विनम्र" पत्र के ज़रिये समझौते से पीछे हट रहा है. कार्टर प्रशासन ने 1977 से अनौपचारिक तौर पर पकिस्तान को दी जाने वाली आपूर्ति के अलावा, सभी प्रकार की सहायता बंद की हुई थी. उत्तर कोरिया में परमाणु हरकत, किम जोंग उन का इरादा क्या है? ईरान नहीं माना तो और भी विकल्प हैं: इसराइली पीएम से बाइडन  अमेरिकी विदेश विभाग ने 1 नवंबर, 1978 को फ्रांस और ब्रिटेन में दूतावासों को एक टेलीग्राम लिखा, जिसमें कहा गया था कि पाकिस्तान संवेदनशील परमाणु सुविधाओं को हासिल करने के लिए आगे बढ़ रहा है, जिसमें रिप्रोसेसिंग और संवर्धन क्षमताएं शामिल हैं. 30 नवंबर, 1978 को वाशिंगटन में नीति समीक्षा समिति की एक बैठक में यह कहा गया, कि यह स्पष्ट है कि पाकिस्तान परमाणु विस्फ़ोट करने के तरीक़ों की तलाश करता रहता है और अगर उनकी गतिविधियों पर नज़र न रखी गई, तो आख़िर में हमें अपनी आर्थिक सहायता और सैन्य बिक्री बंद करने पर मजबूर कर देंगे. पाकिस्तान में स्थित दूतावास ने 30 अप्रैल, 1979 को टेलीग्राम के ज़रिये विदेश विभाग को सूचित किया कि पाकिस्तान ने अपनी परमाणु संवर्धन गतिविधियों को रोकने के हमारे प्रस्ताव को अस्वीकार कर दिया है. ज़िया का मानना है कि उन्हें किसी ऐसे समाधान के बारे में हमसे बात करने की ज़रूरत नहीं है, जो पाकिस्तान की सुरक्षा और परमाणु प्रसार के बारे में हमारी चिंताओं को दूर करे. हम आईएईए, परमाणु सप्लायर्स और सोवियत संघ, चीन और भारत सहित दूसरे संबंधित देशों का समर्थन हासिल करने का प्रस्ताव देते हैं." 9 जून को, उप राजदूत पीटर कॉन्स्टेबल को परमाणु प्रसार को रोकने का आश्वासन देते हुए कहीं कह दिया कि वह लिख कर देने को तैयार हैं. 18 जुलाई को विदेश विभाग ने हिमल को ज़िया के प्रस्ताव का पालन करने का निर्देश दिया. हिमल ने 29 जुलाई को ज़िया से होने वाली बात-चीत की सूचना दी. उत्तर कोरिया का क्रूज़ मिसाइल परीक्षण दूसरे देशों के लिए चिंता की बात क्यों है? पाकिस्तान को परमाणु बम देने वाले डॉ क़दीर ख़ान पीएम इमरान ख़ान से निराश राष्ट्रपति के राष्ट्रीय सुरक्षा मामलों के सहयोगी (ब्रज़ेंस्की) ने 31 जुलाई, 1979 को राष्ट्रपति कार्टर को उस बैठक के बारे में एक ज्ञापन भेजा. झिझकते हुए और कुछ हद तक विरोधाभासी अंदाज़ में, राष्ट्रपति ज़िया ने पाकिस्तान के परमाणु कार्यक्रम के शांतिपूर्ण उद्देश्यों का लिखित आश्वासन देने के लिए सहमति ज़ाहिर की.  ज़िया ने कहा कि "बार-बार मौखिक आश्वासन के बाद, लिख कर देने का उनका प्रस्ताव "मुहावरे के तौर पर" था. हालांकि, भारत 1974 में और पाकिस्तान 1998 में परमाणु शक्ति बन गया. अमेरिकी इतिहास कार्यालय से जुड़े इतिहासकार सेठ ए. रोटरमेल का कहना है कि दिसंबर 1979 के अंत में अफ़ग़ानिस्तान पर सोवियत हमला दक्षिण एशिया के साथ अमेरिकी संबंधों में एक बड़े बदलाव की वजह बना. कार्टर ने पाकिस्तान के साथ क़रीबी संबंध बनाने की कोशिश की, क्योंकि उनके प्रशासन को सोवियत विस्तार का डर था और कार्टर को अफ़ग़ानिस्तान पर सोवियत क़ब्ज़े का विरोध करने के लिए ज़िया के रूप में एक सहयोगी  (हालांकि विरोधाभासी) मिल गया था. सोवियत संघ के सामने, अमेरिकी प्रशासन का परमाणु प्रसार का डर फीका पड़ गया था. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
उत्तर प्रदेश के मुख्यमंत्री योगी आदित्यानाथ ने न्यूज़ चैनल नेटवर्क 18 को दिए इंटरव्यू में कहा है कि मुसलमानों से उनका वही रिश्ता है, जो रिश्ता मुसलमानों का उनसे है.  प्रधानमंत्री मोदी 'सबका साथ, सबका विकास, सबका विश्वास' का नारा देते हैं लेकिन बीजेपी ने किसी भी मुसलमान को टिकट क्यों नहीं दिया? आपका मुसलमानों से क्या रिश्ता है?  नेटवर्ट 18 के इस सवाल के जवाब में योगी आदित्यनाथ ने कहा, ''मेरा वही रिश्ता उनके साथ में है, जो उनका रिश्ता मुझसे है. उत्तर प्रदेश सरकार में एक मुस्लिम मंत्री हैं. केंद्र सरकार में मंत्री हैं, नक़वी जी. और भी इस प्रकार के चेहरे हैं. आरिफ़ मोहम्मद ख़ान जी केरल के राज्यपाल के रूप में सेवाएं दे रहे हैं.  मेरा किसी व्यक्ति, जाति या मज़हब से विरोध नहीं है. लेकिन हाँ, जिसका विरोध भारत से है, भारतीयता है, स्वाभाविक रूप से हमारा उससे विरोध है.''  उत्तर प्रदेश के मुख्यमंत्री ने कहा, ''जो भारत से प्यार करता है, हम उससे प्यार करते हैं. जो भारत के मूल्यों, सिद्धांतो में रचा-बसा है, उसको गले लगाते हैं, सम्मान भी देते हैं. सबका साथ, सबका विकास के एजेंडे पर अगर आज़ादी के बाद किसी ने ईमानदारी से काम किया है तो वो भारतीय जनता पार्टी ने किया है. आप देख सकते हैं, जो लोग ग़रीबी हटाओ का नारा देते थे, सामाजिक न्याय की बात करते थे, उन्होंने कौन सा सामाजिक न्याय दिया? ग़रीबों की पेंशन हड़प जाना क्या सामाजिक न्याय है?''  योगी ने कहा, ''हम तुष्टीकरण किसी का नहीं करते हैं. हम व्यवस्था को भारत के संविधान के अनुरूप चलाएंगे. सेक्युलरिज़म का मतलब हिन्दू विरोध नहीं हो सकता और इसका मतलब तुष्टीकरण भी नहीं हो सकता. सरकार इसी दिशा में आगे बढ़ रही है.'' आपको जब मुसलमान विरोधी बताते हैं तो कैसा लगता है? इस सवाल के जवाब में योगी ने कहा, ''मुझे तो लोग बहुत कुछ विरोधी कहते हैं. हमलोग ज़हर पीते हैं और अमृत बाँटने का काम करते हैं.'' ऑल इंडिया मजलिस-ए-इत्तेहादुल मुस्लिमीन (एआईएमआईएम) के अध्यक्ष और हैदराबाद से लोकसभा सांसद ओवैसी के काफ़िले पर हुए हमले को लेकर योगी ने कहा,  ''हम लोकतंत्र में बैलेट पर विश्वास करते हैं, बुलेट पर नहीं. इस प्रकार की घटना अस्वीकार्य है. मंच पर उनके अपने भाषण होंगे, हमारे अपने भाषण होंगे. हमारे वैचारिक मतभेद हो सकते हैं. लेकिन इस तरह किसी को भी सुरक्षा के साथ खिलवाड़ करने की छूट नहीं दी जा सकती.''  योगी ने कहा, ''लेकिन मैं सभी दल के नेताओं से ये बात कहना चाहूंगा कि मंच से भाषण देते समय इस बात को ध्यान में रखें की हर वर्ग की भावनाओं का सम्मान होना चाहिए. हम वोट बैंक के लिए आस्था के साथ ठेस पहुँचाने और जन-भावनाओं को कुचलने का अनुचित प्रयास क़तई ना करें. क्योंकि कहीं ना कहीं उसके रिएक्शन देखने को मिलते हैं और हर किसी को इस बात का कहीं ना कहीं ध्यान रखना पड़ेगा.'' योगी ने कहा, ''हर नेता जो अपने कार्यक्रम की जानकारी देता है उसे सुरक्षा दी जाती है. ओवैसी जी को भी वाई प्लस सुरक्षा दी गई है. लेकिन कल वो जिन जगहों के दौरे पर गए थे, उसकी जानकारी जनपद-ज़िला प्रशासन को नहीं दी गई. लेकिन फिर भी कहीं कोई सभा है तो उसकी जानकारी उन्होंने दी होगी और सुरक्षा मिलती है. पुलिस ने तत्परता से इस मामले में कार्रवाई की.''  ओवैसी को कितना बड़ा मुस्लिम नेता मानते हैं? इस सवाल के जवाब में योगी आदित्यनाथ ने कहा,  ''वो अपने दल के नेता हैं, हर दल का नेता अपने आप में बड़ा होता है. उसले छोटा करके आंक नहीं सकते.'' स्वामी प्रसाद मौर्या के 85 बनाम 15 के नारे पर योगी आदित्यनाथ ने कहा,  ''हम राष्ट्रवाद की बात करते हैं और वह जाति की बात करते हैं, हम विकास की बात करते हैं तो वो तुष्टीकरण की बात करते हैं. जब हम ग़रीब कल्याण की बात करते हैं तो वह परिवारवाद की बात करते हैं.'' उत्तर प्रदेश के मुख्यमंत्री ने कहा, ''सच्चाई तो ये है कि नाम भले समाजवादी होगा लेकिन सोच तो परिवारवादी ही है. काम दंगावादी है. बच्चा-बच्चा जानता है कि जिन लोगों की सोच परिवार से आगे नहीं बढ़ पाई है, वो ओबीसी समुदाय का भला क्या कर पाएंगे.''  योगी ने अपनी एक चुनावी रैली में 80 बनाम 20 का नारा दिया था. ये राज्य के धार्मिक डेमोग्रफ़ी की ओर इशारा करता है. यूपी में लगभग 19 फ़ीसदी वोटर मुसलमान हैं. योगी आदित्यनाथ ने कहा था कि यह चुनाव 80 फ़ीसदी बनाम 20 फ़ीसदी का है. योगी के इस बयान को हिन्दू बनाम मुसलमान के आईने में भी देखा गया था.  इंटरव्यू में अपने इस बयान को लेकर योगी ने कहा, '' क्या कैराना के व्यापारियों को सुरक्षा पाने का अधिकार नहीं है, क्या पश्चिमी यूपी की बेटियों-बहनों के सुरक्षा पाने का अधिकार नहीं है? किसी भी चुनी गई सरकार का दायित्व है कि वह बिना भेदभाव के सबको सुरक्षा दे. ये बीजेपी सरकार की उपलब्धि है कि सुरक्षा का जो वातावरण डबल इंजन की सरकार ने दिया है, इसे माताओं-बहनों ने हाथों हाथ लिया.'' चुनाव दोतरफ़ा होते दिख रहे हैं, क्या इससे बीजेपी को नुक़सान होगा? इस पर योगी ने कहा, ''इससे बड़ा गठबंधन 2019 में बना था. उस समय भी लोग मानते थे कि बीजेपी 10-15 सीट पाएगी, बीएसपी 20-25 सीट पाएगी. लेकिन हुआ क्या? बीजेपी ने 64 पाई और बीएसपी 10 सीटें और सपा तीसरे नंबर पर चली गई. इससे बड़ा गठबंधन 2019 में था और उसका कोई असर नहीं हुआ था. '' (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
"जो सरकार न नौजवानों को ख़ुश कर सकती है, न छात्रों को ख़ुश कर सकती है और न ही ग़रीबों को ख़ुश कर सकती है, वो किस काम की है? ऐसा लग रहा है कि उत्तर प्रदेश के अंदर नौजवान क्रांति लाने वाले हैं." ये आकलन है अलीगढ़ के तनवीर अहमद ख़ान का. अलीगढ़ मुस्लिम यूनिवर्सिटी (एएमयू) के बाब-ए-सैयद गेट के बाहर बीबीसी टीम के साथ कुछ युवा अपनी बातें साझा कर रहे थे, तभी तनवीर अहमद अपनी बाइक पर सवार होकर वहाँ से गुज़र रहे थे. वो रुके और मौजूदा हालात पर अपनी राय ज़ाहिर की. अलीगढ़ उत्तर प्रदेश के उन चुनिंदा शहरों में है जो शिक्षा और उद्योग दोनों पैमानों पर अव्वल गिने जाते हैं और फ़िलहाल छात्रों और कारोबारियों दोनों के पास शिकायतों का बड़ा अंबार है. एएमयू के पूर्व छात्र सैयद वसीम अली कहते हैं," पिछली बार लहर थी. इस बार पब्लिक इतनी नाराज़ है कि भाजपा को अलीगढ़ की सात में से दो सीट मिलना भी भारी है." अलीगढ़ की सात (शहर, बरौली, छर्रा, ख़ैर, कोल, इगलास और अतरौली) विधानसभा सीटों पर 10 फ़रवरी को वोट डाले जाने हैं. भारतीय जनता पार्टी के लिए अलीगढ़ विशेष महत्व रखता है. ये पूर्व मुख्यमंत्री कल्याण सिंह का गृह जनपद है. ज़िले की अतरौली सीट से उनके पौत्र संदीप कुमार सिंह विधायक हैं और प्रदेश की योगी आदित्यनाथ सरकार में मंत्री भी हैं. इस बार भी बीजेपी ने उन्हें चुनाव मैदान में उतारा है. साल 2017 में हुए विधानसभा चुनाव में बीजेपी ने अलीगढ़ की सभी सीटों पर जीत हासिल की थी. बीजेपी नेता एक बार फिर वही नतीजा दोहराने का दावा कर रहे हैं.  बीजेपी ने पांच मौजूदा विधायकों को टिकट दिया है. दो सीट पर नए उम्मीदवार हैं. शहर सीट पर मौजूदा विधायक संजीव राजा की पत्नी मुक्ता राजा को उम्मीदवार बनाया गया है. एएमयू से करीब छह किलोमीटर दूर तालानगरी इलाक़े में बीजेपी महिला मोर्चा की नेता नूतन गुप्ता ने दावा किया, "आएंगे तो (मुख्यमंत्री) योगी (आदित्यनाथ) जी." नूतन गुप्ता ने अपने दावे की वजह भी बताई. उन्होंने कहा," हमें जो चाहिए, मातृ शक्ति को जो चाहिए, वो है बेहतर क़ानून व्यवस्था. ऐसी सरकार जो गुंडों और माफियाओं की नींद हराम कर दे." क़ानून व्यवस्था के नाम पर बीजेपी की तारीफ़ कुछ और महिलाओं ने भी की.  रीता शर्मा और लक्ष्मी सिंह ने कहा, "बीजेपी सरकार ने गुंडाराज ख़त्म कर दिया." कारोबारी चंद्रशेखर शर्मा दावा करते हैं कि देश और प्रदेश में "अभी जैसा नेतृत्व है उसका कोई मुक़ाबला नहीं है." हालांकि, अलीगढ़ के कई राजनीतिक विश्लेषकों की राय है कि इस बार बीजेपी की राह उतनी आसान नहीं है. अलीगढ़ की राजनीति पर क़रीबी नज़र रखने वाले पत्रकार पंकज धीरज कहते हैं कि बीजेपी के सामने कई मुश्किलें हैं. पंकज कहते हैं,"अलीगढ़ में गृह मंत्री अमित शाह और मुख्यमंत्री योगी आदित्यनाथ के दौरे हो चुके हैं. कार्यकर्ता भी उत्साह के साथ चुनाव में जुटे हैं लेकिन सरकार के कामकाज़ से नाराज़गी और समाजवादी पार्टी- राष्ट्रीय लोकदल गठबंधन ने बीजेपी की मुश्किलें बढ़ा दी हैं. अखिलेश यादव और चौधरी जयंत सिंह के कुछ उम्मीदवार बीजेपी के किले में सेंध लगा सकते हैं." समाजवादी पार्टी के पूर्व जिलाध्यक्ष अशोक यादव कहते हैं कि अमित शाह और योगी आदित्यनाथ के जिस तरह के बयान आ रहे हैं उससे लगता है कि उन्हें अंदाजा हो गया है कि वो चुनाव हारने वाले हैं. वो कहते हैं," जिस जगह विद्यालय की छत टपकती हो लेकिन मंदिर-मस्जिद की छत पर सोना चढ़ा हो वहां का भविष्य क्या होगा. यह आप अच्छी तरह जानते हैं." अशोक यादव कहते हैं कि जनता के लिए महंगाई और बेरोजगारी सबसे बड़ा मुद्दा है. बीजेपी की स्थिति लगातार खराब हो रही है. "जनता उम्मीदवारों को दौड़ा रही है. आज (शुक्रवार को) छर्रा में ऐसा हुआ." कोल विधानसभा में भी बीजेपी उम्मीदवार के विरोध की खबर है. बसपा का दावा  बीजेपी के पार्षद और कोल विधानसभा के लिए चुनाव प्रशासनिक प्रमुख अनिल सेंगर कहते हैं कि 5 साल सरकार चलाने के बाद विरोध होना सामान्य बात है. वो कहते हैं, "हालांकि जनता में कोई विरोध नहीं है. विरोधी प्रत्याशी भाड़े के लोगों के जरिए विरोध कराते हैं." राष्ट्रीय लोक दल ने ज़िले की तीन सीटों इगलास, खैर और बरौली पर उम्मीदवार उतारे हैं बाकी चार सीटों पर समाजवादी पार्टी के प्रत्याशी हैं. गठबंधन के नेता बीजेपी के साथ सीधी टक्कर बता रहे हैं लेकिन बहुजन समाज पार्टी का दावा है कि असल मुक़ाबला बीजेपी और बीएसपी के बीच होना है. बीएसपी के जिलाध्यक्ष रतन दीप सिंह ने बीबीसी से कहा, "पब्लिक जानती है कि बीएसपी ही बीजेपी को हरा सकती है. दलित और मुस्लिम वोटर बीएसपी के साथ है." वो कहते हैं कि साल 2017 के विधानसभा चुनाव के बाद नगर निकाय के चुनाव में बहुजन समाज पार्टी के मेयर ने जीत हासिल की. रतन दीप सिंह के मुताबिक छह फरवरी को बीएसपी प्रमुख मायावती अलीगढ़ में रैली करेंगी. जीत हार के दावों के बीच "ताला नगरी" के कारोबारियों ने भी शिकायत का पिटारा खोल लिया है. इंग्लैंड, फ्रांस, जर्मनी और दुबई समेत 22 देशों में हार्ड वेयर एक्सपोर्ट करने वाले अखिलेश गुप्ता कहते हैं, "इस चुनाव में महंगाई और बेरोजगारी बड़ा मुद्दा है." वह सवाल करते हैं, "योगी जी मोदी जी अच्छा काम कर रहे हैं तो पब्लिक दुखी क्यों है? क्यों रो रही है? व्यापार क्यों खत्म हो रहा है?" लल्लू सिंह बिजली की बढ़ी दरों को लेकर सरकार से नाराज हैं. तौसीफ अख़्तर बेरोज़गारी की समस्या उठाते हुए कहते हैं कि एएमयू से पढ़कर निकलने वाले छात्र कैंपस सलेक्शन और प्लेसमेंट की उम्मीद लगाते हैं लेकिन उन्हें कहीं नौकरी नहीं मिल पा रही है. तनवीर अहमद ख़ान इसी मुद्दे को उठाते हुए कहते हैं कि नौजवानों के लिए रोजगार सबसे बड़ा मुद्दा है और वो "बदलाव के मुद्दे पर वोट करेंगे." वहीं, ज़िले की इगलास विधानसभा के वोटर राजेंद्र सिंह आवारा पशुओं की समस्या को उठाते हैं. वह कहते हैं,"छुट्टा (आवारा) पशु बड़ी समस्या है. 24 घंटे फसल की निगरानी करनी पड़ती है. एक दिन चूक जाएं तो मैदान साफ़. 4 महीने की कमाई गई हमारी." राजेंद्र सिंह का कहना है कि उनका गांव इगलास विधानसभा के आखिरी कोने पर है और उन तक कोई सांसद या विधायक कभी नहीं पहुंचा. वह कहते हैं कि किसी भी पार्टी का कोई उम्मीदवार भी उनकी सुध लेने नहीं आया. राजेंद्र सिंह के मुताबिक उन्होंने तय कर लिया है कि वह 'नोटा का बटन दबाएंगे.' (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक, ट्विटर, इंस्टाग्राम और यूट्यूब पर फ़ॉलो भी कर सकते हैं.)
